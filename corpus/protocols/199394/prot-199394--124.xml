<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 199394</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 199394</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-199394--124</head>
          <docDate when="1994-06-11">1994-06-11</docDate>
        </div>
      </front>
      <body>
        <div>
          <note>
            1 § Den fortsatta reformeringen av arbetslöshetsförsäkringen
          </note>
          <note>
            Föredrogs
          </note>
          <note>
            arbetsmarknadsutskottets betänkande
          </note>
          <note>
            1993/94:AU26 Den fortsatta reformeringen av arbetslöshetsförsäkringen
            (förnyad behandling)
          </note>
          <note>
            (prop. 1993/94:209 och 1993/94:80).
          </note>
          <note>
            Kammaren biföll utskottets hemställan om att ärendet skulle avgöras
            efter endast en bordläggning.
          </note>
          <note type="speaker">
            Anf. 1 ELVER JONSSON (fp):
          </note>
          <note>
            Herr talman! I betänkandet 1993/94:AU18
          </note>
          <note>
            behandlade utskottet proposition 209, Den fortsatta reformeringen
            av arbetslöshetsförsäkringen, delar av proposition
          </note>
          <note>
            1993/94:80, En allmän och obligatorisk arbetslöshetsförsäkring,
            samt ett antal motioner väckta med anledning av propositionerna
            och motioner väckta under allmänna motionstiden i år.
          </note>
          <note>
            Utskottsbehandlingen av ärendet har inneburit att utskottsmajoriteten
            i det betänkande som vi nu behandlar på några väsentliga punkter
            är annorlunda än den i betänkande AU18. Sålunda består den nya
            majoriteten i dessa delar av företrädare för Socialdemokraterna.
            Företrädare för regeringspartierna och Ny demokrati redovisar
            sina ståndpunkter i reservationer.
          </note>
          <note>
            I föreliggande betänkande, nr 26, hänvisas till betänkande AU18,
            bilagorna 1 och 3, när det gäller regeringens lagförslag respektive
            Lagrådets yttrande.
          </note>
          <note>
            Herr talman! Regeringens förslag om en allmän och obligatorisk
            arbetslöshetsförsäkring innebär att ett länge närt önskemål förverkligas.
            Många tusen som i dag står utanför ett inkomstrelaterat försäkringsskydd
            vid arbetslöshet får tillgång till en arbetslöshetskassa.
          </note>
          <note>
            Då riksdagen i torsdags sakbehandlade ärendet här i kammaren
            framförde jag kritiska synpunkter på de arbetsvillkor som blir
            följden då stora propositioner med behov av kompletterande juridisk
            och teknisk bearbetning lämnas sent till riksdagen. Detta omdöme
            gäller alltjämt, liksom då framförda uppskattningar till vår kanslipersonal
            som intill dessa senaste -- och, får jag säga, nattliga -- timmar
            dragit ett tungt lass.
          </note>
          <note>
            Herr talman! Med dessa sammanfattande synpunkter yrkar jag bifall
            till reservation 1 under mom. 1 i betänkande AU26 och i övrigt
            till utskottets hemställan.
          </note>
          <note type="speaker">
            Anf. 2 LAILA STRID-JANSSON (nyd):
          </note>
          <note>
            Herr talman! Efter återremissen till utskottet av ärendet om
            den fortsatta reformeringen av arbetslöshetsförsäkringen har jag
            på ett anmärkningsvärt sätt erfarit att ledamöterna i
          </note>
          <note>
            Sveriges riksdag inte arbetar för Sverige och det svenska folket
            utan endast har sitt partis politiska inriktning och prestige
            för ögonen. Nu inser jag varför Sverige har hamnat i så djup ekonomisk
            kris:
          </note>
          <note>
            Sveriges problem är politik och politiker.
          </note>
          <note>
            I detta a-kasseärende finns det jättebra bitar i propositionen,
            i Socialdemokraternas, i Vänsterns och i vår egen motion. Om vi
            verkligen jobbade för
          </note>
          <note>
            Sveriges bästa vore det väl den naturligaste sak i världen att
            man plockade ut dessa russin ur kakan och förenade dem till ett
            enda stabilt, politiskt väl förankrat förslag? Är inte detta vanligt
            svenskt bondförnuft?
          </note>
          <note>
            Några incitament till seriösa förhandlingar för att få fram ett
            bra förslag existerar inte. Nu är förslaget behandlat efter prestige-
            och politikerintriger och inom politikens ramar. Sveriges väl
            och ve är sekundärt.
          </note>
          <note>
            Efter återremissen försökte jag få gehör för min tanke. Naturligtvis
            avslogs den av de etablerade politikerna. En del av dem har ju
            suttit här mer än tio år. Så fick man inte göra -- då kunde ju
            något parti få mer poäng än de andra. I stället skulle nu de olika
            blockens kompletta förslag ställas upp mot varandra, och en därpå
            följande röstning skulle avgöra hur betänkandet skulle skrivas.
          </note>
          <note>
            I stället för att optimera insatsen och utbytet av mycket kvalificerade
            förslag tvingas man nu att rösta fram ett förslag som politiskt
            sett har majoritet. Innehållet, de som berörs och konsekvenserna
            av beslutet är ovidkommande. Det är ytterst beklagligt att kammaren
            skall ta del av och besluta om ofullständiga, krångliga och verklighetsfrämmande
            förslag som berör så många människor. Hade viljan funnits bland
            politikerna skulle slutprodukten ha blivit en helt annan.
          </note>
          <note>
            Herr talman! Jag är uppriktigt illa berörd över det kommande
            beslutet, som är grundat på politik och inte på omsorgen om Sveriges
            folk. Det som dock ger mig viss styrka är min egen vetskap om
            att jag nu på alla sätt har försökt tillämpa sunt förnuft i detta
            ärende. Det spott och spe och de lögner som jag fick utstå och
            den nivå på debattinläggen som
          </note>
          <note>
            Moderaternas företrädare använde sig av exemplifierar mer än
            väl vad politik egentligen handlar om. Detta kommer jag givetvis
            att bära med mig i min fortsatta kamp för införandet av sunt förnuft
            i riksdagen.
          </note>
          <note>
            Herr talman! Jag yrkar bifall till Ny demokratis reservation
            nr 2.
          </note>
          <note type="speaker">
            Anf. 3 HANS ANDERSSON (v):
          </note>
          <note>
            Herr talman! Det är stor risk att riksdagen snart kommer att
            anta ett ofärdigt lagförslag som beretts på ett helt undermåligt
            sätt och som processats i detta hus på ett hart när skandalartat
            sätt.
          </note>
          <note>
            Resultatet skulle komma i tillämpning efter några veckor och
            beröra hundratusentals människor som är arbetslösa.
          </note>
          <note>
            Vänsterpartiet har yrkat avslag på propositionen och vill ha
            en utredning för att modernisera och få fram ett rimligt förslag.
            Det innebär att
          </note>
          <note>
            Vänsterpartiet stöder utskottets förslag. Den meningsyttring
            som finns till mom. 1 avser att markera att vi har en något annorlunda
            syn när det gäller inriktningen på den framtida försäkringen,
            men Vänsterpartiet kommer att rösta för utskottstexten när det
            gäller mom. 1. Jag yrkar alltså bifall till utskottets hemställan
            i mom. 1.
          </note>
          <note>
            När det gäller mom. 5 yrkar jag bifall till min meningsyttring,
            som avser ersättningsnivåer och ersättningstak redan från den
            1 juli 1994.
          </note>
          <note>
            Herr talman! Ny demokrati har motionerat om att avslå regeringens
            proposition; framför allt avser det regelverket. I dag har vi
            en obligatorisk finansiering av försäkringen -- det är vad Ny
            demokrati vill ha.
          </note>
          <note>
            I dag har vi regler för t.ex. ersättningsperioder, arbetsvillkor,
            osv. som är i enlighet med vad Ny demokrati vill ha. Det skall
            tillsättas en utredning för att ytterligare gå igenom regelverket.
            I den utredningen sitter en representant för Ny demokrati, den
            representant som sitter i arbetsmarknadsutskottet. Nydemokraterna
            bör därför biträda utskottets förslag efter att i en egen reservation
            ha markerat sin inställning. Jag vädjar till det nydemokratiska
            partiet -- eller kanske snarare de nydemokratiska partierna --
            att här i kammaren agera i enlighet med principen om sunt förnuft.
            Då bidrar ni faktiskt till att förnya demokratin i Sveriges riksdag.
          </note>
          <note type="speaker">
            Anf. 4 JOHNNY AHLQVIST (s):
          </note>
          <note>
            Herr talman! Turerna kring regeringens förslag till ny arbetslöshetsförsäkring
            har varit väldigt många.
          </note>
          <note>
            Det blir ju gärna så när regeringen till riksdagen kommer med
            ett halvfärdigt och hafsigt förslag, som med lämpor till Ny demokrati
            skall pressas igenom systemet -- allt bara för att kunna sjösätta
            det före valet.
          </note>
          <note>
            Det är ett förslag som dessutom är så komplicerat och byråkratiskt
            att det nästan är ogenomträngligt för en vanlig människa. Detta
            konstaterade även
          </note>
          <note>
            Lagrådet i sitt yttrande över förslaget.
          </note>
          <note>
            Frågetecknen är många. Regeringen medger själv att åtskilliga
            frågor återstår att utreda. Det är en diger lista med ett tjugotal
            frågetecken som man skall utreda framöver.
          </note>
          <note>
            Fyra timmars debatt i torsdags kväll gav inga besked till de
            hundratusentals arbetslösa som känner oro inför framtiden. Det
            gavs inte några som helst besked, trots att fyra företrädare för
            regeringspartierna och arbetsmarknadsminister
          </note>
          <note>
            Börje Hörnlund deltog.
          </note>
          <note>
            Nu skall jag inte starta en ny debatt här, herr talman. Vår inställning
            till förslaget och våra argument är säkert välkända. Men jag vill
            ändå mycket kort sammanfatta förslagets innebörd.
          </note>
          <note>
            Förslaget om en allmän obligatorisk arbetslöshetsförsäkring är
            ingen allmän försäkring.
          </note>
          <note>
            Förslaget innebär att färre människor i framtiden kommer att
            omfattas, beroende på ett mycket komplicerat regelsystem.
          </note>
          <note>
            Förslaget innebär vidare att villkoren för ersättning skärps,
            vilket i synnerhet kommer att drabba kvinnor och ungdomar. Även
            företagare på glesbygden får försämrade villkor. Den maximala
            tiden begränsas till två ersättningsperioder. Många arbetslösa
            kommer emellertid inte att få två perioder utan utförsäkras tidigare.
          </note>
          <note>
            I det betänkande som nu har lagts på kammarens bord efter återremissen
            till utskottet finns en teknisk majoritet för Socialdemokraternas
            yrkande om avslag på propositionen. Men detta är endast en teknisk
            majoritet som vi har genom ordförandens utslagsröst.
          </note>
          <note>
            Denna majoritet kommer att vändas här i kammaren, trots den kritik
            som Ny demokrati har framfört mot regeringens förslag. Ny demokrati
            har ju upphört att fungera som parti men står kvar som stödtrupp
            åt regeringen. Därför går nu regeringens förslag igenom helt ograverat.
            Det är verkligen ett beklämmande spel med de arbetslösa som vi
            nu upplever.
          </note>
          <note>
            Herr talman! För att det inte skall råda några oklarheter om
            var vi socialdemokrater står i denna fråga vill jag avslutningsvis
            jag säga följande, som jag också sade i den förra debatten:
          </note>
          <note>
            Vi har i betänkandet presenterat vår principiella syn på hur
            arbetslöshetsförsäkringen bör se ut i framtiden. Om väljarna ger
            oss sitt förtroende i höstens val kommer vi med detta som grund
            att förändra det system som nu införs.
          </note>
          <note>
            Det betyder bl.a. att begränsningen till två ersättningsperioder
            tas bort. Vi kommer att lägga fram förslag som innebär att vi
            åter får en arbetslöshetsförsäkring som verkligen är värd namnet.
            Arbetslinjen skall vara en av de bärande delarna i försäkringen.
          </note>
          <note>
            Herr talman! Med detta vill jag yrka bifall till hemställan i
            arbetsmarknadsutskottets betänkande.
          </note>
          <note>
            Överläggningen var härmed avslutad.
          </note>
          <note>
            Beslut
          </note>
          <note>
            AU26 Den fortsatta reformeringen av arbetslöshetsförsäkringen
            (förnyad behandling)
          </note>
          <note>
            Mom. 1 (proposition 1993/94:209 m.m.)
          </note>
          <note>
            1. utskottet
          </note>
          <note>
            2. res. 1 (m, fp, c, kds)
          </note>
          <note>
            3. res. 2 (nyd)
          </note>
          <note>
            Förberedande votering:
          </note>
          <note>
            157 för res. 1
          </note>
          <note>
            19 för res. 2
          </note>
          <note>
            142 avstod
          </note>
          <note>
            31 frånvarande
          </note>
          <note>
            Kammaren biträdde res. 1.
          </note>
          <note>
            Huvudvotering:
          </note>
          <note>
            143 för utskottet
          </note>
          <note>
            160 för res. 1
          </note>
          <note>
            16 avstod
          </note>
          <note>
            30 frånvarande
          </note>
          <note>
            Kammaren biföll reservation 1.
          </note>
          <note>
            Partivis fördelning av rösterna:
          </note>
          <note>
            För utskottet:
          </note>
          <note>
            129 s, 1 fp, 1 nyd, 10 v, 2 -
          </note>
          <note>
            För res. 1:
          </note>
          <note>
            74 m, 28 fp, 29 c, 25 kds, 3 nyd, 1 -
          </note>
          <note>
            Avstod:
          </note>
          <note>
            16 nyd
          </note>
          <note>
            Frånvarande:
          </note>
          <note>
            9 s, 6 m, 4 fp, 2 c, 1 kds, 3 nyd, 4 v, 1 -
          </note>
          <note>
            Lotta Edholm (fp) anmälde att hon avsett att rösta nej men markerats
            ha röstat ja.
          </note>
          <note>
            Mom. 5 (ersättningsnivån m.m.)
          </note>
          <note>
            1. utskottet
          </note>
          <note>
            2. men. i motsvarande del (v)
          </note>
          <note>
            Votering:
          </note>
          <note>
            300 för utskottet
          </note>
          <note>
            13 för men.
          </note>
          <note>
            4 avstod
          </note>
          <note>
            32 frånvarande
          </note>
          <note>
            Kammaren biföll utskottets hemställan
          </note>
          <note>
            Partivis fördelning av rösterna:
          </note>
          <note>
            För utskottet:
          </note>
          <note>
            122 s, 74 m, 29 fp, 29 c, 25 kds, 20 nyd, 1 -
          </note>
          <note>
            För men.:
          </note>
          <note>
            11 v, 2 -
          </note>
          <note>
            Avstod:
          </note>
          <note>
            4 s
          </note>
          <note>
            Frånvarande:
          </note>
          <note>
            12 s, 6 m, 4 fp, 2 c, 1 kds, 3 nyd, 3 v, 1 -
          </note>
          <note>
            Övriga moment
          </note>
          <note>
            Kammaren biföll utskottets hemställan.
          </note>
          <note>
            2 § Sammanställning av anslag på tilläggsbudget våren 1994
          </note>
          <note>
            Föredrogs
          </note>
          <note>
            finansutskottets betänkande
          </note>
          <note>
            1993/94:FiU25 Sammanställning av anslag på tilläggsbudget våren
            1994 (prop. 1993/94:105 delvis och 1993/94:125 delvis).
          </note>
          <note>
            Kammaren biföll utskottets hemställan om att ärendet skulle avgöras
            efter endast en bordläggning.
          </note>
          <note>
            Beslut
          </note>
          <note>
            Kammaren biföll utskottets hemställan.
          </note>
          <note>
            3 § Räntor på statsskulden, m.m.
          </note>
          <note>
            Föredrogs
          </note>
          <note>
            finansutskottets betänkande
          </note>
          <note>
            1993/94:FiU26 Räntor på statsskulden, m.m.
          </note>
          <note>
            (prop. 1993/94:150 delvis).
          </note>
          <note>
            Kammaren biföll utskottets hemställan om att ärendet skulle avgöras
            efter endast en bordläggning.
          </note>
          <note>
            Beslut
          </note>
          <note>
            Kammaren biföll utskottets hemställan.
          </note>
          <note>
            4 § Statsbudgetens inkomster för budgetåret
          </note>
          <note>
            1994/95
          </note>
          <note>
            Föredrogs
          </note>
          <note>
            finansutskottets betänkande
          </note>
          <note>
            1993/94:FiU27 Statsbudgetens inkomster för budgetåret 1994/95
            (prop. 1993/94:150 delvis).
          </note>
          <note>
            Kammaren biföll utskottets hemställan om att ärendet skulle avgöras
            efter endast en bordläggning.
          </note>
          <note>
            Beslut
          </note>
          <note>
            Kammaren biföll utskottets hemställan.
          </note>
          <note>
            5 § Statsbudgetens utgifter för budgetåret
          </note>
          <note>
            1994/95
          </note>
          <note>
            Föredrogs
          </note>
          <note>
            finansutskottets betänkande
          </note>
          <note>
            1993/94:FiU28 Statsbudgetens utgifter för budgetåret 1994/95
            (prop. 1993/94:150 delvis).
          </note>
          <note>
            Kammaren biföll utskottets hemställan om att ärendet skulle avgöras
            efter endast en bordläggning.
          </note>
          <note>
            Beslut
          </note>
          <note>
            Kammaren biföll utskottets hemställan.
          </note>
          <note>
            6 § Statsbudget för budgetåret 1994/95
          </note>
          <note>
            Föredrogs
          </note>
          <note>
            finansutskottets betänkande
          </note>
          <note>
            1993/94:FiU29 Statsbudget för budgetåret 1994/95
          </note>
          <note>
            (prop. 1993/94:100 delvis).
          </note>
          <note>
            Kammaren biföll utskottets hemställan om att ärendet skulle avgöras
            efter endast en bordläggning.
          </note>
          <note>
            Beslut
          </note>
          <note>
            Kammaren biföll utskottets hemställan.
          </note>
          <note>
            Ajournering
          </note>
          <note>
            Kammaren beslöt kl. 8.22 på förslag av andre vice talmannen att
            ajournera förhandlingarna till kl.
          </note>
          <note>
            9.00 då partiledardebatten skulle börja.
          </note>
          <note>
            Återupptagna förhandlingar
          </note>
          <note>
            Förhandlingarna återupptogs kl. 9.00.
          </note>
          <note>
            7 § Partiledardebatt
          </note>
          <note type="speaker">
            Anf. 5 TALMANNEN:
          </note>
          <note>
            Efter 13 § riksdagsordningen angivet samråd med gruppledarna
            om uppläggningen av partiledardebatten har jag beslutat föreslå
            följande uppläggning.
          </note>
          <note>
            En representant från vardera partierna äger rätt att delta i
            debatten med ett inledningsanförande om 15
          </note>
          <note>
            minuter. Replikrätt gäller för samtliga debattdeltagare, med
            undantag för den som skall hålla nästa huvudanförande. Duellmetoden
            tillämpas.
          </note>
          <note>
            Ett replikskifte för den första repliken omfattar högst 3 minuter
            och den andra högst 2 minuter.
          </note>
          <note>
            I det replikskifte som väntas uppkomma mellan
          </note>
          <note>
            Ingvar Carlsson och Carl Bildt, efter Carl Bildts huvudanförande,
            kommer att medges en ytterligare replik om 3 minuter för vardera
            talare.
          </note>
          <note>
            Jag får erinra om bestämmelsen i 2 kap. 8 §
          </note>
          <note>
            riksdagsordningen att beslut om begränsning av yttranderätt i
            debatt fattas utan föregående överläggning.
          </note>
          <note>
            Kammaren biföll talmannens förslag.
          </note>
          <note type="speaker">
            Anf. 6 INGVAR CARLSSON (s):
          </note>
          <note>
            Fru talman! För snart tre år sedan, sommaren 1991, lämnade jag,
            som statsminister, in Sveriges ansökan om medlemskap i Europeiska
            gemenskapen. Då var en majoritet av svenska folket för ett svenskt
          </note>
          <note>
            EU-medlemskap. I dag är flertalet negativa eller tveksamma.
          </note>
          <note>
            För snart tre år sedan, hösten 1991, fick Sverige en moderatledd,
            borgerlig regering. Då trodde en majoritet av svenska folket att
            en borgerlig regering skulle skapa bättre tillväxt, lägre arbetslöshet
            och ökad välfärd.
          </note>
          <note>
            I stället fördjupade regeringen lågkonjunkturen och förvärrade
            krisen. Regeringen insåg inte riskerna med att låta arbetslösheten
            stiga till tvåsiffriga nivåer. Den missbedömde gång på gång hur
            farligt snabbt budgetunderskott och statsskuld rusade i väg. Regeringen
            ägnade sin mesta tid åt att sätta i gång ett systemskifte och
            en
          </note>
          <note>
            ''valfrihetsrevolution''. Men det blev ingen ökad valfrihet.
            I stället blev det nedskärningar inom förskolan och skolan, sämre
            hjälp till de gamla och en sjukvård som sviktar.
          </note>
          <note>
            Statsministern döpte regeringens politik till den
          </note>
          <note>
            ''enda'' vägen. Han kallade den också för
          </note>
          <note>
            ''Europavägen''. Budskapet var: För att Sverige skall kunna bli
            medlem i EU måste vi sänka skatterna och skära ned på välfärden
            rejält. Men efter tre år med moderat politik säger många: Är det
            detta som väntar oss i EU, då säger jag nej.
          </note>
          <note>
            Nu är, tack och lov, den europeiska Unionen inte moderat. Den
            är inte heller socialdemokratisk.
          </note>
          <note>
            Den blir vad medlemsländerna och medborgarna gör den till.
          </note>
          <note>
            De konservativa partierna i Europa vill gå en väg som har prövats
            och misslyckats i Storbritannien.
          </note>
          <note>
            Det är en väg som nu också har prövats i Sverige, och visat sig
            vara en återvändsgränd.
          </note>
          <note>
            De socialdemokratiska partierna i Europiska unionen vill gå en
            helt annan väg. Tillsammans har vi antagit ett program som heter
            ''Sätt Europa i arbete''. Det handlar om aktiv sysselsättningspolitik,
            om kompetensutveckling i stället för låga löner, om fackligt samarbete.
            Det handlar om miljön, om kampen mot fascism och rasism, om fred
            och säkerhet. Det handlar om jämställdhet, om lika villkor i arbetslivet,
            om barnomsorg och om fler kvinnor i politiken.
          </note>
          <note>
            Inför valet till Europaparlamentet gick det franska socialistpartiet
            ut med varvade listor, liksom de flamländska belgarna. De tyska
            socialdemokraterna har 46 % kvinnor på valbar plats, de spanska
            36 %.
          </note>
          <note>
            Om jag får bestämma, kommer hälften av de spolitiker som skall
            företräda Sverige i Europeiska unionen att vara kvinnor.
          </note>
          <note>
            Jag ser Europeiska unionen som en möjlighet att skapa ett annat
            Europa än det som efter 10 år av nyliberal politik nu trycks ned
            av arbetslöshet och uppgivenhet. Jag tror att vi bättre kan lösa
            de för oss viktiga problemen inom än utanför EU. Jag tror också
            att ett EU-medlemskap har fler fördelar än nackdelar. Jag har
            stor förståelse för att många tycker att det är svårt att ta ställning
            och att de känner sig osäkra.
          </note>
          <note>
            Det är svårt. Det är osäkert. I slutändan handlar det om att
            försöka göra en bedömning av framtiden. Och om den kan inte vare
            sig jag eller någon annan -- inte ens Carl Bildt -- uttala sig
            med säkerhet.
          </note>
          <note>
            Men vi kan försöka lära oss så mycket som möjligt, innan vi tar
            ställning. Vi kan respektera att vi har olika uppfattning. Vi
            kan diskutera med varandra.
          </note>
          <note>
            Och vi kan kanske till sist mötas.
          </note>
          <note>
            Hade det varit folkomröstning nu i juni, som Carl
          </note>
          <note>
            Bildt ville, tror jag att det hade blivit svårt att klara den
            uppgiften. Men nu har vi mer tid.
          </note>
          <note>
            Och vi har ett mycket viktigt val i vårt land före folkomröstningen.
            Ett val som ger Sverige chansen att byta färdriktning och regering.
          </note>
          <note>
            Det är inte EU, det är fortsatt moderatstyre, som är det främsta
            hotet mot de värden och den gemenskap som vi byggt upp i vårt
            land. Det tror jag även företrädare för Centern och Folkpartiet
            börjar inse.
          </note>
          <note>
            Vad som än händer i november behöver Sverige en socialdemokratisk
            regering som tar itu med arbetslösheten, som bryr sig om hur människor
            har det och som kan skapa framtidstro!
          </note>
          <note>
            Den ''enda'' vägens politik, den som skulle lösa
          </note>
          <note>
            Sveriges problem, tog tvärt slut hösten 1992. När räntan for
            upp till otroliga 500 %, kom sanningens minut för en yrvaken regering,
            som sade sig ha full kontroll över ekonomin. Marknadens dom var
            hård. Misslyckandet var ett faktum. Statsministern tog själv ordet
            i sin mun så småningom.
          </note>
          <note>
            Men regeringen fick en chans som ingen annan svensk regering
            i fredstid fått. Det största oppositionspartiet erbjöd ett samarbete
            för att ta landet ur den akuta ekonomiska krisen. Det blev en
            uppgörelse mellan regeringen och socialdemokratin. Regeringen
            hade inget annat val, där den dinglade över det ekonomiska bråddjupet.
            Men så snart regeringen fått näsan över kanten var det slut på
            samarbetsviljan.
          </note>
          <note>
            Nästan genast började moderata statsråd att springa ifrån överenskommelserna.
          </note>
          <note>
            Privatiseringarna av statliga företag fortsatte.
          </note>
          <note>
            Aktiebeskattningen sänktes. Våra förslag att minska arbetslösheten
            röstades ned.
          </note>
          <note>
            Vårdnadsbidraget var inte avskrivet.
          </note>
          <note>
            Det som en majoritet av svenska folket sagt sig vilja ha, det
            som näringslivet efterfrågat, det som så många ekonomer menar
            vore avgörande för att återupprätta förtroendet för Sverige --
            ett samarbete över blockgränsen i de stora avgörande frågorna
            -- avvisade regeringen.
          </note>
          <note>
            Statsminister Bildt gjorde det ödesdigra valet att göra sin regering
            beroende av Ny demokrati. Bengt
          </note>
          <note>
            Westerberg, Olof Johansson och Alf Svensson lät det ske.
          </note>
          <note>
            Ovanpå den ekonomiska krisen fick vi en politisk kris. Och Sverige
            fick en regering som från den ena dagen till den andra inte visste
            om den skulle få igenom sin politik. Carl Bildt försvarade sitt
            samarbete med Ian Wachtmeister. Där fanns en samsyn och en grundideologi
            som förenade. Sedan försvann herr Wachtmeister.
          </note>
          <note>
            Carl Bildt försvarade i debatten mot mig för några veckor sedan
            sitt samarbete med Harriet
          </note>
          <note>
            Colliander. Nu är också fru Colliander historia --
          </note>
          <note>
            eller är på väg att bli historia.
          </note>
          <note>
            Det parti med vars hjälp regeringen hållit sig kvar vid makten
            är i fullständig upplösning.
          </note>
          <note>
            Finalen på samarbetet mellan regeringen och Ny demokrati blev
            en beklämmande uppvisning.
          </note>
          <note>
            Alf Svensson fick sitt vårdnadsbidrag.
          </note>
          <note>
            Budgetunderskottet späddes på med ytterligare
          </note>
          <note>
            4 000 miljoner kronor. Ny demokrati sprack.
          </note>
          <note>
            Med hjälp av resterna av Ny demokrati lyckades regeringen i sista
            minuten här i kammaren nu på morgonen försämra arbetslöshetsförsäkringen.
            De nya reglerna skall gälla om tre veckor. Nu får färre lägre
            ersättning under kortare tid. Visserligen minskar statens utgifter
            för a-kassan, men i stället ökar kommunernas utgifter för socialbidrag.
          </note>
          <note>
            Kostnaderna flyttas från det ena stället till det andra. Nu förstår
            jag vad Ny demokrati menade när de i valrörelsen flyttade backar
            från den ena sidan av scenen till den andra. Däremot förstår jag
            inte hur vissa regeringspartier har kunnat hamna i ett sådant
            sällskap.
          </note>
          <note>
            Krisen för Ny demokrati är också en kris för den borgerliga regeringen.
          </note>
          <note>
            Sveriges problem är stora, men inte ödesbestämda.
          </note>
          <note>
            Konjunkturen är på väg upp. Men vi är inte på väg in i någon
            ''gyllene period'', som Carl Bildt tanklöst och taktiskt utlovat.
          </note>
          <note>
            De kommande åren blir tuffa, besluten svåra, påfrestningarna
            kännbara.
          </note>
          <note>
            Men vändningen i ekonomin skapar möjligheter, som vi måste ta
            till vara, innan det är för sent. Jag ser tre huvuduppgifter de
            närmaste åren.
          </note>
          <note>
            1. Att få ned arbetslösheten.
          </note>
          <note>
            Sverige får inte fastna i samma arbetslöshetsfälla som slagit
            igen över land efter land.
          </note>
          <note>
            Vi socialdemokrater kommer att bekämpa arbetslösheten, på alla
            fronter och med alla medel.
          </note>
          <note>
            Vi vill öka sysselsättningen, främst i näringslivet.
          </note>
          <note>
            Vi vill stimulera investeringar i företag, i byggande, i kommunikationer,
            i tele och data, i miljö.
          </note>
          <note>
            Vi vill satsa på kunskap och kompetens, genom fler platser i
            gymnasieskolan, högskolan och arbetsmarknadsutbildningen.
          </note>
          <note>
            Vårt mål är att ingen under 25 år skall behöva gå arbetslös mer
            än 100 dagar.
          </note>
          <note>
            Vi tror inte att sämre anställningstrygghet och snabbare utförsäkring
            ur a-kassan skapar några nya jobb. De skapar bara otrygghet och
            socialbidragsberoende.
          </note>
          <note>
            Det är vansinnigt att nu tvinga ytterligare 20 000
          </note>
          <note>
            kommunalt anställda att lämna sina jobb på daghem, i skolor,
            på sjukhus och inom hemtjänsten. De behövs där.
          </note>
          <note>
            2. Att få hejd på underskott och skulder.
          </note>
          <note>
            Det viktigaste för att minska budgetunderskottet är att få i
            gång tillväxten. Därför gör vi massiva investeringssatsningar.
            Vårt parti föreslår en investeringssatsning på 20 miljarder kronor.
          </note>
          <note>
            Varje arbetslös som får ett jobb och kan försörja sig är en besparing.
          </note>
          <note>
            Vi måste granska varenda utgiftspost. Det finns inte utrymme
            för vårdnadsbidrag eller några kostnadskrävande reformer.
          </note>
          <note>
            Vi kan inte utlova några skattesänkningar, inte med en statsskuld
            på drygt 1 000 miljarder kronor -- en skuld som för närvarande
            dessutom växer med 200
          </note>
          <note>
            miljarder om året och som ger ränteutgifter på över
          </note>
          <note>
            100 miljarder kronor nästa år.
          </note>
          <note>
            Vi tycker att det är rimligt att kapitalägare betalar åtminstone
            lika mycket i skatt som låginkomsttagarna.
          </note>
          <note>
            Vi tycker att det är lika rimligt att de som har de allra högsta
            lönerna får betala 5 % höjd skatt för att stödja de arbetslösa.
          </note>
          <note>
            3. Att låta solidaritet och medmänsklighet prägla politiken.
          </note>
          <note>
            Det är förhållandevis enkelt att sitta vid ett skrivbord och
            visa hur en nedskärning här och en försämring där ger lägre utgifter.
          </note>
          <note>
            Men bilden blir en annan, om man tänker sig att det är det egna
            barnet som inte får tillräckligt med stöd och hjälp i skolan,
            om man kan föreställa sig själv där i sjukhussängen, utan möjlighet
            att få duscha ens en gång i veckan, om det är ens egen senildementa
            mamma som får allt mindre hjälp och känner sig otryggare.
          </note>
          <note>
            Då tror jag att de flesta inser att påfrestningarna måste fördelas
            så rättvist som möjligt, och att det är vi som har jobb, som är
            friska och som klarar oss förhållandevis bra som måste bära det
            tyngsta lasset.
          </note>
          <note>
            I dag styrs Sverige av en regering som uttalat vill att de ekonomiska
            och sociala skillnaderna skall öka.
          </note>
          <note>
            Efter den 18 september hoppas jag att Sverige styrs av en socialdemokratisk
            regering, som inte givit upp, som är beredd att med all kraft
            bekämpa arbetslösheten, som med hela sin övertygelse strävar mot
            ett så rättvist och jämställt samhälle som möjligt och som inbjuder
            alla, som vill åt samma håll, att vara med.
          </note>
          <note>
            (Applåder)
          </note>
          <note type="speaker">
            Anf. 7 Socialminister BENGT WESTERBERG (fp):
          </note>
          <note>
            Fru talman! Ingvar Carlsson konstaterar att en huvuduppgift för
            varje regering, nu och efter valet i höst, är att komma tillbaka
            till full sysselsättning.
          </note>
          <note>
            Det är lätt att till fullo instämma i att detta är en huvuduppgift.
          </note>
          <note>
            Vi är också överens mellan regeringen och
          </note>
          <note>
            Socialdemokraterna om att det under detta årtionde, fram till
            sekelskiftet, behövs ett tillskott på ungefär, kanske t.o.m. drygt,
            en halv miljon nya jobb i det privata näringslivet.
          </note>
          <note>
            Det här är en enorm utmaning, eftersom hela sysselsättningsökningen
            efter 1950 har skett inom den offentliga sektorn. Den privata
            sysselsättningen har under den här perioden i stort sett stått
            stilla.
          </note>
          <note>
            Det här innebär att det nu krävs ett trendbrott jämfört med den
            utveckling som vi har haft hittills.
          </note>
          <note>
            Den privata stagnationen har inte varit något stort problem,
            så länge den offentliga sektorn har expanderat, men nu är situationen
            alltså annorlunda.
          </note>
          <note>
            Vi är från regeringens sida och från Folkpartiets sida övertygade
            om att det för att man skall kunna åstadkomma ett tillräckligt
            trendbrott krävs en rad åtgärder för att skapa bättre villkor,
            framför allt för nya företag och små företag. Regeringen har också
            under de här åren genomfört en rad sådana åtgärder. Några av de
            viktigaste har genomförts först i år, och en del kommer att genomföras
            under de månader som ligger framför oss.
          </note>
          <note>
            I flertalet fall har Socialdemokraterna gått emot de här åtgärderna.
            I åtskilliga fall har man sagt att om
          </note>
          <note>
            Socialdemokraterna skulle återkomma i regeringsställning efter
            valet i höst, avser man att återställa den gamla ordningen, dvs.
            den ordning som under 40 år inte gav oss något tillskott av jobb
            i den privata sektorn.
          </note>
          <note>
            Vi behöver alltså inte fundera så mycket på vad effekterna blir
            om denna socialdemokratiska politik fullföljs, därför att vi har
            facit. Vi har sett historiskt hur det har gått. Det är mot denna
            bakgrund som jag vill ställa två frågor till Ingvar
          </note>
          <note>
            Carlsson.
          </note>
          <note>
            För det första: Hur kan ni socialdemokrater tro att en politik
            som inte gav något tillskott av privata jobb under 40 år nu skall
            kunna ge oss över en halv miljon jobb under 6--7 år?
          </note>
          <note>
            För det andra: Hur kan ni socialdemokrater tro att företagare
            och andra i tillräcklig utsträckning vill satsa pengar i riskfyllda
            investeringar i småföretag ifall de får bättre betalt efter skatt
            om de sätter in pengarna på banken eller köper statsobligationer?
          </note>
          <note type="speaker">
            Anf. 8 INGVAR CARLSSON (s) replik:
          </note>
          <note>
            Fru talman! Är det inte märkligt, Bengt
          </note>
          <note>
            Westerberg, att vi har haft de stora ''tappen'' när det gäller
            sysselsättning, industri och näringsliv mellan 1976 och 1982 samt
            mellan 1991 och 1994
          </note>
          <note>
            när vi har haft en borgerlig regering? Är det bara en slump?
            Eller kan det möjligen hänga samman med vilken sorts politik som
            man för? Beror det på att den nyliberala politik som misslyckades
            ute i
          </note>
          <note>
            Europa under 80-talet och som ni här nu försöker att föra inte
            ger resultat? Att bara förlita sig på marknadskrafterna ger inte
            resultat. Om man dessutom för en budget- och efterfrågestimulerande
            politik som i stället kör ner konjunkturen, är det klart att det
            blir massarbetslöshet. Då får vi en sådan här situation som vi
            nu har upplevt.
          </note>
          <note>
            Jag anklagar den borgerliga regeringen för att med sin ekonomiska
            politik ha drivit ner efterfrågan, förvärrat arbetslösheten och
            försenat konjunkturuppgången. Det är 70 000 företag som har gått
            i konkurs under den borgerliga regeringstiden. Många av dessa
            företag är småföretag, Bengt Westerberg, och det är inte någon
            socialdemokratisk politik som har drivit dem i konkurs. Men med
            den politik som ni har fört har de inte fått någon efterfrågan
            på sina produkter.
          </note>
          <note>
            Sedan över till skatterna. Här är Bengt Westerberg verkligen
            ute på hal is. Vi träffade en överenskommelse om en skattereform,
            där den nuvarande finansministern var en av arkitekterna.
          </note>
          <note>
            Ni bedömde att den överenskomna skattenivån för kapitalägarna
            var rimlig. Den skattereformen förhindrade skattefusk och skatteplanering.
          </note>
          <note>
            Avsikten var att ge en långsiktig stabilitet åt vårt näringsliv
            och vårt ekonomiska liv över huvud taget. Vad ni gjorde var att
            bryta upp skattereformen. För de grupper, aktieägarna, som hade
            det allra bäst sänkte ni skatten, samtidigt som ni försämrade
            för gamla, sjuka och arbetslösa. Det är inte bara en orättfärdig
            politik utan det är också en dålig politik därför att den leder
            inte till fler jobb. Det har den inte gjort i andra länder och
            inte heller i Sverige. I takt med att ni har sänkt dessa skatter
            har det blivit ännu fler arbetslösa.
          </note>
          <note>
            Vad vi socialdemokrater däremot vill göra är att förbättra förutsättningarna
            för företagen. Med en socialdemokratisk regering blir det lägre
            skatter för företagen och högre skatter för ägarna. Vi vill satsa
          </note>
          <note>
            20 miljarder kronor i ett massivt investeringsprogram som kan
            få i gång hjulen i
          </note>
          <note>
            Sverige, som kan skapa litet optimism och framtidstro. Den här
            regeringen har återigen visat att den är förlamad av sin ideologi.
            Den tror inte på politikens möjligheter. Därför kommer denna regering
            inte att kunna ta Sverige ur den ekonomiska krisen.
          </note>
          <note>
            (Applåder)
          </note>
          <note type="speaker">
            Anf. 9 Socialminister BENGT WESTERBERG (fp):
          </note>
          <note>
            Fru talman! Även om man bortser från de borgerliga regeringsperioderna
            och bara ser på utvecklingen mellan 1950 och fram till 1976 --
            alltså under ett kvarts sekel -- visar det sig att ni socialdemokrater
            inte skapade några jobb i privat sektor. Självfallet har konjunkturerna
            under den här perioden gått upp och ner, men faktum är att den
            socialdemokratiska politiken har inneburit att för varje nytt
            jobb som har tillkommit i privat sektor har ett jobb försvunnit.
            Jag sade att vi kunde leva med detta så länge som den offentliga
            sektorn expanderade och ändå klarade vi sysselsättningen, men
            nu står vi inför en ny utmaning som kräver ett trendbrott. Då
            duger inte den gamla politiken som inte gav något tillskott av
            nya jobb.
          </note>
          <note>
            Ingvar Carlsson säger att han tror att det går att ge goda villkor
            för företag, men att man skall ha högre skatt för företagare.
            Jag tycker att Kjell-Olof Feldt har slagit huvudet på spiken när
            han i sin nya bok
          </note>
          <note>
            ''Rädda välfärdsstaten'' skriver: ''Vi socialdemokrater har inte
            utan fog beskyllts för att önska det omöjliga: rika företag, men
            fattiga företagare och företagsägare.'' Den politiken betecknar
            Ingvar Carlssons förre finansminister
          </note>
          <note>
            Kjell-Olof Feldt som omöjlig, och det är dess värre sanningen.
            Den politiken är omöjlig.
          </note>
          <note>
            Om ni inte är beredda att skapa sådana villkor att företagare
            och företagsägare är beredda att tillskjuta kapital också i riskfyllda
            småföretag, kommer vi aldrig att få den expansion till stånd som
            vi och Socialdemokraterna -- såvitt jag förstår -- är överens
            om är nödvändig för att vi skall kunna klara sysselsättningen
            fram till sekelskiftet. För att få fram en halv miljon nya jobb
            måste vi göra det möjligt för dem som är beredda att satsa i små
            företag att få en lika bra avkastning efter skatt som man får
            om man sätter in pengarna på bank eller placerar dem i statsobligationer.
            Säger
          </note>
          <note>
            Socialdemokraterna nej till den politiken, då är det precis som
            Kjell-Olof Feldt säger: Den politiken är omöjlig.
          </note>
          <note>
            (Applåder)
          </note>
          <note type="speaker">
            Anf. 10 INGVAR CARLSSON (s) replik:
          </note>
          <note>
            Fru talman! Jag läste att Electrolux i Mariestad kommer att säga
            upp 130 anställda nu i veckan. Och det kan bli fler, säger företagsledningen.
            Orsaken:
          </note>
          <note>
            för liten efterfrågan och den osäkra räntan. Chefen
          </note>
          <note>
            Jörgen Johansson säger: Möjligen kan en socialdemokratisk valseger
            innebära att det satsas på vissa åtgärder. Just det.
          </note>
          <note>
            Ett näringsliv som inte har ett stöd av den ekonomiska politiken,
            som är helt utlämnat åt marknadskrafterna, har svårt att klara
            både sin produktion och sin sysselsättning.
          </note>
          <note>
            Vad hände under 80-talet med näringslivet? Jo, industriinvesteringarna,
            Bengt Westerberg, ökade med över 40 %. Det fanns optimism och
            framtidstro, som till sist blev litet för stor. Men industriinvesteringarna
            ökade med 40 %. Under er tid i regeringsställning har industriinvesteringarna
            rasat.
          </note>
          <note>
            Visst är det en utmaning. Vi står inför en enorm uppgift. Jag
            har aldrig ett ögonblick sagt att detta är en lätt uppgift. Land
            efter land har ju misslyckats, därför att man har använt de medel
            som ni nu försöker med igen. För mig är i själva verket ett av
            de främsta skälen till att jag anser att vi bör bli medlemmar
            i den europeiska unionen att det inte heller för en socialdemokratisk
            regering är lika lätt längre. Det går inte på samma sätt att bara
            tillämpa nationella metoder för att klara sysselsättningen, utan
            det kommer att behövas -- som jag ser det --
          </note>
          <note>
            en europeisk strategi för att vi med större framgång skall klara
            den uppgiften.
          </note>
          <note>
            Vad jag kritiserar regeringen för är passivitet, för att med
            felaktiga åtgärder ha fördjupat lågkonjunkturen och försenat uppgången.
            Nu står man utan medel för att kunna ta vara på de möjligheter
            som en konjunkturuppgång erbjuder.
          </note>
          <note>
            Det är därför som regeringen är förbrukad när det gäller kampen
            mot arbetslösheten.
          </note>
          <note>
            (Applåder)
          </note>
          <note>
            Anf. 11 Miljöminister OLOF JOHANSSON
          </note>
          <note>
            (c):
          </note>
          <note>
            Fru talman! Efter detta replikskifte hänger frågan i luften:
            Hur, Ingvar Carlsson? Inte med ett enda ord nämner ni småföretagens
            villkor i det här landet, inte med ett enda ord -- i ett replikskifte
            som handlar om att skapa nya jobb! Hur kan det komma sig?
          </note>
          <note>
            Vi ser i dag hur antalet jobb ökar i de små, mindre och medelstora
            företagen. Det är fakta som talar att regeringens politik håller
            på att ge resultat. Ni har under lång tid i regeringsställning
            misslyckats med att ge framtidstro i de många mindre och medelstora
            företagen. Det är ett faktum. Ni har uppenbarligen inte ändrat
            er, utan ni vill driva en ensidig efterfrågestimulerande politik
            för pengar som inte finns. Därmed förvärrar ni obalanserna i den
            svenska ekonomin och ger marknaden ännu större svängrum för att
            höja räntorna och därmed sänka den svenska kronans kurs och över
            huvud taget minska tilltron till den svenska ekonomin.
          </note>
          <note>
            Den lilla spång som ni tror skall rädda er är att andra skall
            hjälpa er, dvs. Europasamarbetet. Är det någon som tror att EU
            skall lösa Sveriges ekonomiska problem? Det handlar om att vi
            själva kan rätta mun efter matsäcken och inte förbruka mera långsiktigt
            än vad vi uthålligt kan producera.
          </note>
          <note>
            Ingvar Carlsson säger att vi ingenting gör, att vi för en passiv
            politik. Ingen regering någonsin i detta land har satsat mera
            på arbetsmarknadspolitiska åtgärder än den här regeringen. Vi
            har ärvt problem från er som krävde denna politik för att de svagaste
            i samhället inte skulle hamna i en ännu värre situation.
          </note>
          <note>
            Ingvar Carlsson försöker ständigt göra socialdemokraterna till
            företrädare för småfolket.
          </note>
          <note>
            Han angriper de framgångar som vi har nått i politiken, t.ex.
            att äntligen få igenom, nyss i denna kammare, en allmän obligatorisk
            arbetslöshetsförsäkring som omfattar alla människor som står till
            arbetsmarknadens förfogande. Det är ett centerpolitiskt förslag
            sedan andra halvan av 60-talet. På vilket sätt har ni medverkat
            till att ge alla de människor som stått utanför -- som ställts
            utanför -- den hjälp som detta nu innebär?
          </note>
          <note>
            Till sist: Varför markerar LO återhållsamhet i lönerörelsen redan
            med fyrklöverregeringens politik, om det vore så att skattehöjningar
            på företagen skulle hjälpa oss ur den svåra situationen? Jag tror
            att det handlar om lönebetalningsförmågan. Svara på den frågan,
          </note>
          <note>
            Ingvar Carlsson!
          </note>
          <note>
            (Applåder)
          </note>
          <note type="speaker">
            Anf. 12 INGVAR CARLSSON (s) replik:
          </note>
          <note>
            Fru talman! Jag förstår inte varför Olof Johansson låter så arg
            en så här vacker morgon. Jag undrar om regeringen har förberett
            brofrågan under natten.
          </note>
          <note>
            Men det skall i så fall inte gå ut över mig.
          </note>
          <note>
            Aldrig någonsin med någon regering har så många småföretag gått
            i konkurs som under den här regeringen. Det borde leda till någon
            eftertänksamhet. Vad är det som är viktigt för en småföretagare?
            Jag har träffat många under det senaste året. Jo, det viktiga
            är efterfrågan på hans produkter. Det är möjligheten att få ett
            banklån för att komma över den värsta perioden. Det är möjligheten
            att få någorlunda ränta. Det är detta som är viktigt.
          </note>
          <note>
            Vi skall, Olof Johansson, se på någonting som förenar oss också
            och som är framåtsyftande. Vi socialdemokrater har sagt nej till
            att privatläkare skall få etablera sig fritt. Vi tycker att pengarna
            behövs bättre på andra områden inom sjukvården.
          </note>
          <note>
            Vi ser också en uppenbar risk för orättvisor och ökade kostnader.
            Det har vi redan fått belägg för.
          </note>
          <note>
            Hittills har 586 privatläkare fått sin etablering godkänd. Det
            beräknas kosta 1,2 miljarder. Var skall de pengarna tas när sjukvården
            redan går på knäna? Var trettonde av dessa 586 läkare har öppnat
            praktik på Östermalm i Stockholm, ett område som redan är välförsett
            med läkare.
          </note>
          <note>
            Nu kommer protesterna också i de borgerliga leden där man kan
            sjukvårdsfrågor, i landstingen. I
          </note>
          <note>
            Landstingsförbundet går Centern på socialdemokraternas linje
            och vill riva upp husläkarlagen. Det är bra, Olof Johansson. Både
          </note>
          <note>
            Centern och kds säger nej till den fria etableringsrätten. Även
            en del företrädare för
          </note>
          <note>
            Folkpartiet börjar vackla. Moderaterna står helt ensamma när
            de vill ersätta den skattefinansierade sjukvården med ett försäkringssystem.
          </note>
          <note>
            Jag vill ställa en fråga till Olof Johansson -- och den riktar
            jag även till Alf Svensson och kanske också till Bengt Westerberg
            senare i debatten. Det är bra att de nyliberala krafterna isoleras.
            Det är bra att ert folk i landstingen och Landstingsförbundet
            värnar om att resurserna används där de bäst behövs. Så länge
            patienter inte får duscha en gång i veckan, så länge människor
            lämnas att dö ensamma på våra sjukhus, bör inte en enda krona
            gå till fler privatläkare i Stockholms redan läkartäta innerstad.
          </note>
          <note>
            Hur kan ni i regeringen stödja det som era partivänner i landstingen
            tack och lov går emot?
          </note>
          <note>
            Det vore intressant att höra, Olof Johansson.
          </note>
          <note>
            (Applåder)
          </note>
          <note>
            Anf. 13 Miljöminister OLOF JOHANSSON
          </note>
          <note>
            (c) replik:
          </note>
          <note>
            Fru talman! Jag är inte arg, jag är upprörd å de människors vägnar
            som har fått lida av er politik.
          </note>
          <note>
            Fallskärmsavtalen tecknades under er tid.
          </note>
          <note>
            Inflationen steg till nya rekordnivåer under 80-
          </note>
          <note>
            talet. Luftslott byggdes, vilket innebar att vi fick överhettning
            och enorma problem på byggarbetsmarknaden. Finanskrisen blev ett
            faktum. Allt detta var konsekvenser av socialdemokratisk 80-talspolitik.
          </note>
          <note>
            Nu försöker Ingvar Carlsson byta ämne. Jag förstår honom; statistiken
            är så förödande när det gäller de socialdemokratiska bedrifterna
            under 80-talet --
          </note>
          <note>
            den politik som ni uppenbarligen vill upprepa.
          </note>
          <note>
            Inom svensk industri ökade varje år från mitten av
          </note>
          <note>
            80-talet fram till regeringsskiftet antalet jobb med
          </note>
          <note>
            30 000 i utlandet. Det var situationen. Men i vårt land minskade
            antalet industrijobb med 86 000
          </note>
          <note>
            mellan 1990 och 1991. Det var konsekvensen av er politik. Jag
            förstår så väl att Ingvar Carlsson då vill diskutera någonting
            helt annat. Men så enkelt går det inte.
          </note>
          <note>
            Jag skall ta upp en annan sak som ni i debatten för exakt tre
            år sedan sade: Socialdemokratin skulle vara en garant för att
            vi skulle få sänkt matmoms i det här landet. Kommer Ingvar Carlsson
            ihåg det?
          </note>
          <note>
            Det står att läsa i riksdagens protokoll från för tre år sedan.
          </note>
          <note>
            Sedan fick vi en kris i det här landet. Ingvar
          </note>
          <note>
            Carlsson var den första att tycka att vi skulle införa en generell
            momshöjning, en enhetlig nivå på
          </note>
          <note>
            25 %. Vem var det som var garanten för det som
          </note>
          <note>
            Ingvar Carlsson så storstilat utlovade här för tre år sedan?
            Jo, det var Centerpartiet.
          </note>
          <note>
            (Applåder)
          </note>
          <note type="speaker">
            Anf. 14 INGVAR CARLSSON (s) replik:
          </note>
          <note>
            Fru talman! Jag ville bara ge Olof Johansson chansen att diskutera
            någonting som inte gör honom lika arg, något konkret som har med
            framtiden att göra -- jag berömde ju faktiskt en del centerpartister.
          </note>
          <note>
            Jag tror att det är väldigt viktigt med sjukvård. Det vore bra
            om vi kunde skapa en bred majoritet, så att vi får stopp på slöseriet
            inom sjukvården. Då kunde vi använda resurserna där de verkligen
            bäst behövs, dvs. för att hjälpa dem som är allra mest utsatta,
            och det är inte just nu de på Östermalm.
          </note>
          <note>
            Där behövs ingen ökad läkartäthet. Det vore bra om vi kunde komma
            överens om ett konkret resultat på ett mycket viktigt område.
          </note>
          <note>
            Visst kan vi forsätta att diskutera 80-talet, men jag tror att
            väljarna är mer intresserade av att få veta vad vi skall göra
            framöver. Olof Johansson leker med statistiken. Som ni säkert
            lade märke till bröt han ut vissa år under mitten av den socialdemokratiska
            regeringsperioden. Han talade nämligen om 1985 och framåt. Men
            vi får väl ändå tillgodräkna oss alla år, eller finns det olika
            socialdemokratiska regeringsår, Olof Johansson?
          </note>
          <note>
            Sett till resultatet inom industrin var det en mycket gynnsam
            utveckling för industriinvesteringarna. Vi klarade av sysselsättningen.
            Men så fort vi får borgerliga regeringar, sjunker industriinvesteringarna
            på något underligt sätt. Vi får sämre framtidstro och på det sättet
            en sämre utveckling i landet.
          </note>
          <note>
            Jag har funderat ganska mycket över detta. Man tror ju att man
            inom näringslivet skulle bli glad när man får en borgerlig regering.
            De flesta företagare röstar väl borgerligt. Men jag möter nu förvånansvärt
            många som också i dessa kretsar säger: Det här går inte. Vi måste
            få någon ordning och reda igen. Vi måste få en regering som kan
            skapa litet optimism och framtidstro.
          </note>
          <note>
            Jag tror faktiskt att ganska många småföretagare,
          </note>
          <note>
            Olof Johansson, kommer att rösta socialdemokratiskt i höst.
          </note>
          <note>
            (Applåder)
          </note>
          <note>
            Anf. 15 Statsrådet ALF SVENSSON (kds)
          </note>
          <note>
            replik:
          </note>
          <note>
            Fru talman! Jag tror inte att en enda människa gör allting rätt.
            Jag tror inte heller att alla politiska partier, inte ens något,
            klarar av allt perfekt. Men socialdemokraterna framträder alltid
            som om de hade all världens monopol på all klokskap.
          </note>
          <note>
            Fru talman! Jag tror inte att det egentligen finns något som
            är farligare för svensk ekonomi än just detta, att socialdemokraterna
            aldrig kan tillstå att de har ansvar för något av sitt eget förflutna.
          </note>
          <note>
            Trots att vi ju vet att socialdemokraterna står ansvariga för
            det mesta av vad som hände under 80-
          </note>
          <note>
            talet, talar de om detta decennium som om de skulle vilja leva
            det i repris. Det är något slags politiskt romantisk längtan bort
            från den verklighet som de själva har skapat.
          </note>
          <note>
            Ingvar Carlsson talade om att byta färdriktning.
          </note>
          <note>
            Han vill tydligen tillbaka till 80-talet med den förskräckande
            sus och dus-ekonomin som vi hade då med ökande skillnader mellan
            rika och mindre bemedlade.
          </note>
          <note>
            Alf Svensson fick sitt vårdnadsbidrag -- jag kan försäkra kammaren
            om att jag hade väntat mig en sådan släng. Men jag får inget vårdnadsbidrag,
            utan det är småbarnsföräldrarna som får ett sådant. Det är byggnadsarbetare,
            glesbygdsboende småbarnsföräldrar som har långt till ett daghem
            och inte har chans att nyttja en daghemsplats. Det är ensamstående
            som i dag har ordnat sin barnomsorg på egen hand och inte har
            chans att betala något för denna barnomsorg, för de har inte tillräckligt
            mycket pengar. Ingvar Carlsson talar om 4 000
          </note>
          <note>
            miljoner. Det är säkert något som han har lärt sig av någon konsult,
            för att det skall låta mycket. Vi vet ju att nettokostnaden inte
            är så hög. Detta, fru talman, är en investering i barn.
          </note>
          <note>
            Det blir ingen ökad valfrihet säger Ingvar Carlsson, för att
            sedan omedelbart övergå till att skälla på allt vad valfrihet
            heter.
          </note>
          <note>
            25 % av de elever som började skolan valde en annan skola än
            den närmaste. I ett av de rödaste områdena i Stockholm är nu cirka
            hälften av daghemmen privata, mest föräldrakooperativ som är offentligt
            finansierade.
          </note>
          <note>
            Nu börjar man att hetsa mot valfriheten i skolan.
          </note>
          <note>
            Jo, man skall få byta skola om man vill. Men det är regeringen,
            enligt Ingvar Carlssons modell, som skall bestämma vilken skola
            man skall få välja.
          </note>
          <note>
            Valfrihet -- inte för föräldrarna -- men valfrihet för staten
            är vad Ingvar Carlsson vill ha tillbaka, alltså
          </note>
          <note>
            80-talets politik med alla dess misslyckanden.
          </note>
          <note>
            (Applåder)
          </note>
          <note type="speaker">
            Anf. 16 INGVAR CARLSSON (s) replik:
          </note>
          <note>
            Fru talman! Alf Svensson säger att vi anlitar konsulter för att
            räkna ut vårdnadsbidragets kostnader. I så fall betalar vi inom
            det socialdemokratiska partiet konsulterna själva. Vi kommer inte
            att lasta över kostnaderna på skattebetalarna. Framför allt är
            det litet märkligt att vi inte ens kan få granska frågan före
            valet. Det där med konsulter var nog inte så lyckat, Alf
          </note>
          <note>
            Svensson.
          </note>
          <note>
            Alf Svensson talar om monopol på klokskap från socialdemokratins
            sida. Nej, jag är en ganska ödmjuk person. Jag skulle nog aldrig
            som statsminister påstå att jag står för den enda vägens politik,
            vilket däremot är ett uttryck för monopolanspråk. Det är ganska
            farligt, Alf
          </note>
          <note>
            Svensson, att uttrycka sig på det sättet.
          </note>
          <note>
            Alf Svensson säger att jag vill fly tillbaka till 80-
          </note>
          <note>
            talet. Det är ju ni som hela tiden kommer tillbaka till 80-talet.
            Jag försöker förgäves att få diskutera framtidens frågor. Men
            ni halkar på något fantastiskt sätt tillbaka till detta ändå.
            Jag förstår att ni inte vill diskutera er egen regeringsperiod,
            och det är väl mänskligt. Men fly då åtminstone mot framtiden,
            så att vi kan få en framtidsinriktad debatt från den utgångspunkten!
          </note>
          <note>
            Jag skulle gärna vilja diskutera vårdnadsbidraget med Alf Svensson.
            Ni lovade i förra valrörelsen att ni skulle vara de sjuka och
            gamlas röst i politiken.
          </note>
          <note>
            Pengar från löntagarfonderna skulle avsättas för sjukvården.
            Men vad har hänt? Färre får hjälp. Det blev inga pengar till sjukvården.
            I stället kommer det nu nödrop från sjukvårdspersonal om hur patienter
            har det svårt och att man inte kan ge den hjälp och det stöd som
            man skulle vilja ge.
          </note>
          <note>
            Vad gör då Alf Svensson? Jo, han slår ut med armarna och säger
            att kds inte har fått med sig övriga partier i regeringen på sin
            politik. Men hur hårt har kds slagits för de gamla?
          </note>
          <note>
            Det fanns motstånd i regeringen mot vårdnadsbidrag. Men kds gav
            sig inte. Det fanns motstånd mot formuleringarna om kristen etik
            i läroplanen. Men Alf Svensson drev på.
          </note>
          <note>
            Varför har ni inte varit lika envisa och pådrivande när det gäller
            de gamla och de sjuka? Det finns inga pengar, säger ni. Men det
            fanns 4 000 miljoner kronor till vårdnadsbidraget, trots att Sverige
            har ett budgetunderskott på 200 miljarder.
          </note>
          <note>
            Förra året sparade landets kommuner 1 200
          </note>
          <note>
            miljoner kronor på äldreomsorgen.
          </note>
          <note>
            Vårdnadsbidraget kostar tre gånger så mycket.
          </note>
          <note>
            Det fanns 25 miljarder kronor till skattesänkning för aktieägare
            och kapitalägare. Den miljardrullningen försvarar Alf Svensson
            lidelsefullt.
          </note>
          <note>
            Jag vill fråga Alf Svensson vad han ger för råd till den sjukvårdspersonal
            som känner sig förtvivlad för att man inte kan hjälpa patienterna
            att duscha åtminstone en gång i veckan.
          </note>
          <note>
            (Applåder)
          </note>
          <note type="speaker">
            Anf. 17 Statsrådet ALF SVENSSON (kds):
          </note>
          <note>
            Fru talman! Det är inte så att vi vill halka tillbaka till 80-talet.
            Men efter att ha lyssnat till Ingvar
          </note>
          <note>
            Carlssons anförande och till den ekonomiska debatten som ägde
            rum här i kammaren i går, kan vi inte uppfatta någonting annat
            än att Ingvar
          </note>
          <note>
            Carlsson och socialdemokraterna menar att 80-
          </note>
          <note>
            talets politik var den rätta politiken. Hade de fått fortsätta
            att föra den politik som de förde under 80-
          </note>
          <note>
            talet, hade allt varit frid och fröjd.
          </note>
          <note>
            Ni försöker att inbilla svenska folket att allt elände började
            i september 1991, trots att att ni så väl vet att detta är osant,
            trots att tre eminenta, kunniga och skickliga ekonomer bland socialdemokraterna
            -- Kjell-Olof Feldt, Klas
          </note>
          <note>
            Eklund och Odd Engström -- säger att det är 20 år av felaktig
            ekonomisk politik som gör att vi sitter i den ekonomiska rävsaxen
            i dag.
          </note>
          <note>
            Kan ni inte tillstå detta? Kan ni inte säga att 80-
          </note>
          <note>
            talets politik med socialdemokratisk regering ledde oss in i
            ett elände?
          </note>
          <note>
            Sjuksköterskan skall självfallet få följande besked.
          </note>
          <note>
            Om vi inte får upp svensk ekonomi på fast mark igen kommer det
            att bli än värre, vad vi än önskar och vad vi än tycker. Socialdemokraterna
            är intresserade -- och det är vi också -- av fördelningspolitiken.
            Men de måste också vara intresserade av att se till att det finns
            något att fördela.
          </note>
          <note>
            Det är inte särskilt rimligt, Ingvar Carlsson, att tala om bruttokostnaden
            för vårdnadsbidraget. Tala i stället om nettokostnaden. Då torde
            det väl ha nått fram, med eller utan hjälp av konsulter, att det
            är fråga om 2,3 miljarder kronor. Men Ingvar
          </note>
          <note>
            Carlsson ivrar för att säga 4 000 miljoner kronor.
          </note>
          <note>
            Det låter naturligtvis mycket mera.
          </note>
          <note>
            Detta är en rättvisefråga. Det förvånar mig att inte
          </note>
          <note>
            Ingvar Carlsson i fråga om barnen -- det finaste och värdefullaste
            vi har -- kan stå för rättvisa, kan stå för en utjämning mellan
            dem som har de stora subventionerna via alla skattesedlar och
            dem som inte har några subventioner alls. Det handlar om rättvisa
            mellan barnfamiljerna.
          </note>
          <note>
            (Applåder)
          </note>
          <note type="speaker">
            Anf. 18 INGVAR CARLSSON (s) replik:
          </note>
          <note>
            Fru talman! Inser inte Alf Svensson att människor lyssnar på
            oss nu, och de hör Alf Svensson argumentera för en helt ny, och
            vi kan väl vara överens om, mycket kostnadskrävande reform.
          </note>
          <note>
            Detta är i ett läge där vi har ett jättelikt budgetunderskott.
            Vi skär ned för de arbetslösa, sjuka och äldre. Vi säger att vi
            inte har pengar.
          </note>
          <note>
            Då säger människor till sig själva: ''Men de har ju råd med en
            helt ny reform.'' Detta är en reform som kostar betydligt mer
            än nedskärningarna inom äldreomsorgen. Jag tror inte att Alf Svensson
            med all sin verbala skicklighet kan förklara hur det går ihop.
          </note>
          <note>
            Jag måste upprepa min fråga, Alf Svensson. Hur kan ni genomföra
            en sådan kostnadskrävande reform, samtidigt som ni sviker löftena
            om att de äldre och de sjuka skall få det bättre med kds hjälp?
          </note>
          <note>
            Jag får inte detta att gå ihop. Jag tror att väldigt få människor
            lyckas. Alf Svensson gled förbi svaret.
          </note>
          <note>
            Men om Alf Svensson inte svarar i dag, kan jag försäkra att vi
            socialdemokrater kommer att upprepa frågorna i hela valrörelsen.
            Det hela handlar om hur vi verkligen fördelar de resurser vi har.
          </note>
          <note>
            Jag säger öppet och ärligt: I stället för att satsa på en ny
            reform som skapar nya utgifter, tycker vi att kärnan av det allra
            viktigaste i den gemensamma sektorn skall behållas.
          </note>
          <note>
            Jag vill säga följande om skolan till Alf Svensson.
          </note>
          <note>
            Vi har infört en skola för alla. Vi genomförde beslutet att man
            själv skall få välja skola. Men jag engagerade mig en gång i tiden
            i politiken för att få en skola för alla. Får ni genomföra skolpengen,
            och ovanpå det avgifter till skolan, blir skolan klassindelad.
            Så länge jag är politiskt aktiv kommer jag att kämpa för att få
            en sammanhållen skola för alla barn. Den är rättvis. Den är bra,
            och den skapar bättre förutsättningar för ett demokratiskt samhälle.
          </note>
          <note>
            (Applåder)
          </note>
          <note type="speaker">
            Anf. 19 HARRIET COLLIANDER (nyd)
          </note>
          <note>
            replik:
          </note>
          <note>
            Fru talman! Ingvar Carlsson! Man vet aldrig om Ny demokrati är
            historia. Men Ny demokrati kommer att gå till historien som det
            parti som var med om att bryta den socialdemokratiska hegemonin
            som hade funnits under årtionden.
          </note>
          <note>
            Ingvar Carlsson sade om mig att jag är historia eller är på väg
            att bli historia. Det vet man inte heller.
          </note>
          <note>
            Men jag kanske får en liten fotnot i historieboken --
          </note>
          <note>
            Alf Svensson -- som den som faktiskt såg till att det blev ett
            vårdnadsbidrag i Sverige, som den som var med och medverkade till
            systemskiftet, reformeringen, det första steget i familjepolitiken.
          </note>
          <note>
            Nu kan barnfamiljerna bestämma mer över vad som är bra för deras
            barn. Det är en mera rättvis familjepolitik.
          </note>
          <note>
            Jag vill gå in på frågan om arbetslösheten, Ingvar
          </note>
          <note>
            Carlsson. Det viktigaste är att få ned nivån på arbetslösheten.
            Det gäller att stimulera investeringarna. Ingvar Carlsson sade:
            Sätt Europa i arbete. Jag säger: Sätt Sverige i arbete.
          </note>
          <note>
            Ingvar Carlsson sade att det är viktigare än någonsin att få
            investeringar till Sverige. Jag säger att det är viktigare att
            få investeringar från USA
          </note>
          <note>
            och Asien. Det är att ge fel signaler till investerarna att höja
            skatter. Jag frågar Socialdemokraterna följande. Varför går ni
            ut med förslag om att höja bolagsskatten från 28 till 30 %? Höjningen
            är inte stor, men signalerna som sänds till investerarna är inte
            positiva. Det gäller att få omvärlden att tycka att Sverige är
            ett bra investeringsland. Jag undrar hur ni ser på detta och vad
            ni tänker göra för att få investeringar till Sverige.
          </note>
          <note>
            Vidare var det frågan om Electrolux i Mariestad. På
          </note>
          <note>
            Electrolux i Mariestad var sjukfrånvaron under det glada 80-talet
            30 %. Electrolux hade en lika stor fabrik i Newcastle upon Tyne
            som tillverkade
          </note>
          <note>
            500 000 kylskåp. Där var sjukfrånvaron 5 %. Det var den socialdemokratiska
            frikostiga politiken med sociala förmåner och bidrag som gjorde
            att den svenska industrin och Electrolux flyttade ut ur landet.
            På tre år har Sverige mist 300 000
          </note>
          <note>
            industrijobb till Europa. Electrolux har i dag 15 %
          </note>
          <note>
            av sina arbetare i Sverige.
          </note>
          <note>
            Vi måste bryta denna trend. Vad gör
          </note>
          <note>
            Socialdemokraterna för att få tillbaka investeringarna till Sverige?
          </note>
          <note>
            (Applåder)
          </note>
          <note type="speaker">
            Anf. 20 INGVAR CARLSSON (s) replik:
          </note>
          <note>
            Fru talman! Om Ny demokrati är det ena eller det andra på historieområdet
            kan diskuteras. Det är nog många som tycker att det är en rätt
            sorglig historia.
          </note>
          <note>
            Det lovades så mycket från Ny demokrati. Man skulle förändra
            politiken. Man skulle inte bli ett vanligt parti. Man skulle framför
            allt inte ägna sig åt något fiffel och förhandlande. Men om det
            är några som har varit mästare på detta ända in i det sista, så
            är det Ny demokrati! Det har varit på ett sätt som jag aldrig
            tidigare har upplevt under mina rätt många år i riksdagen. Det
            må väl vara. Jag tycker att det sorgliga är att Ny demokrati har
            kunnat spela en roll. Det beror på att regeringspartierna inte
            har haft modet att våga satsa mer på ett samarbete över blockgränserna
            och därmed göra
          </note>
          <note>
            Ny demokrati ointressanta.
          </note>
          <note>
            Harriet Colliander säger att vi skall sätta Sverige i arbete
            -- inte Europa. Sverige är en del av Europa, vare sig vi tycker
            om det eller inte. Jag har kommit till den övertygelsen att vi
            löser våra sysselsättningsproblem bättre om vi förmår utarbeta
            en europeisk strategi i stället för att försöka fortsätta med
            den nationella strategin. Jag grundar detta på mina erfarenheter
            som statsminister i slutet av 80-talet, då Sverige gick mot strömmen.
            Vi klarade sysselsättningen i motsats till många andra länder.
            Men våra handlingsmarginaler blev mindre och mindre.
          </note>
          <note>
            Därför är ett av mina tyngsta argument för att förorda ett medlemskap
            i den europeiska unionen att jag är övertygad om att vi löser
            våra egna sysselsättningsproblem bättre om vi samarbetar över
            nationsgränserna. Kapitalet, marknadskrafterna, rör sig redan
            över nationsgränserna.
          </note>
          <note>
            Skall politiken vara passiv? Skall vi ständigt komma i ett underläge?
            Spela inte ut, Harriet Colliander, några nationella argument på
            den punkten, framför allt inte som Ny demokrati förordar ett medlemskap.
          </note>
          <note>
            Jag är fullständigt övertygad om att ni inte löser sysselsättningsproblemen,
            varken i Ny demokrati eller i andra partier, genom att ge aktieägarna
            skattesänkningar. Vi hade 1993 en ökning av aktievärdena med 50
            %. Aktieägarnas förmögenheter har alltså ökat kraftigt. Mitt under
            en period när alla andra har fått det mycket sämre har de fått
            det väldigt mycket bättre.
          </note>
          <note>
            Ovanpå detta har aktieägarna på inkomstsidan fått en total skattefrihet.
            De betalar inte ens vad låginkomsttagarna betalar i skatt. Jag
            är övertygad om att den insatsen inte alls leder till att företagen
            får det bättre, men den leder till ökade ekonomiska skillnader
            i Sverige. Jag företräder ett parti som är för någorlunda stor
            rättvisa i Sverige och som säger nej till den formen av skattesänkningar.
          </note>
          <note>
            (Applåder)
          </note>
          <note type="speaker">
            Anf. 21 HARRIET COLLIANDER (nyd)
          </note>
          <note>
            replik:
          </note>
          <note>
            Fru talman! Jag fick inga svar av Ingvar Carlsson på hur man
            skall få investeringar hit till Sverige, vilket är så viktigt
            för oss.
          </note>
          <note>
            Jag tror att Ingvar Carlsson missförstod mig -- det är ingen
            motsättning mellan arbetet för att sätta fart på Europa och strävandena
            att sätta fart på Sverige.
          </note>
          <note>
            Självklart måste vi gå med i den europeiska unionen. Gör vi inte
            det blir det dyrare att låna utomlands, och vi får en lägre välfärd.
            För mig är det helt självklart att vi måste leva i symbios med
          </note>
          <note>
            Europa.
          </note>
          <note>
            Men det gäller att skapa nya jobb, Ingvar Carlsson.
          </note>
          <note>
            Man kan inte bara gå in för beredskapsarbeten och hälla pengar
            över AMS, utan det handlar om att skapa nya jobb. Det gör inte
            politikerna.
          </note>
          <note>
            Politikerna måste skapa förutsättningar för nya jobb. Den tillväxt
            av den offentliga sektorn som vi såg under 70-talet berodde till
            stor del på att man ville dölja en arbetslöshet som annars hade
            kommit i dagen genom ofördelaktiga siffror.
          </note>
          <note>
            Men det finns mycket som man kan göra, Ingvar
          </note>
          <note>
            Carlsson. Man måste minska fackets makt, och jag skulle vilja
            höra vad ni anser om det. Man måste vidare luckra upp lagen om
            anställningsskydd för att skapa gynnsammare villkor för småföretag.
            Vi har t.ex. föreslagit att företag med mindre än 25
          </note>
          <note>
            anställda helt enkelt skall ha dispens från LAS.
          </note>
          <note>
            Dessutom bör man inte höja bolagsskatten.
          </note>
          <note>
            Ungdomslöner och lokala lönebildningar behöver införas.
          </note>
          <note>
            Allt detta är sådant som ger dynamik på arbetsmarknaden, Ingvar
            Carlsson. LAS är t.ex.
          </note>
          <note>
            till bara för dem som har, inte för dem som står utanför. Jag
            vill för Ingvar Carlsson också peka på att det nu har redovisats
            att vi har 300 000
          </note>
          <note>
            arbetslösa som är under 29 år. Med en sådan ungdomsarbetslöshet
            får vi ett samhälle som ingen av oss här vill ha, ett samhälle
            med motsättningar mellan -- låt mig säga det -- invandrare och
            svenskar som är arbetslösa. Detta märks redan genom de motsättningar
            som finns mellan ungdomsgäng.
          </note>
          <note>
            Man måste gå till botten med problemen och skapa bättre förutsättningar
            i Sverige. Man kan inte bara försöka komma till rätta med ungdomsarbetslösheten
            som sådan, utan det handlar om att åtgärda grundläggande strukturella
            brister i svensk politik.
          </note>
          <note>
            Jag skulle vilja höra hur ni tänker göra detta, Ingvar
          </note>
          <note>
            Carlsson. Ännu har jag inte fått något svar.
          </note>
          <note type="speaker">
            Anf. 22 INGVAR CARLSSON (s) replik:
          </note>
          <note>
            Fru talman! Harriet Colliander är åtminstone överens på en punkt:
            att ungdomsarbetslösheten är ett av våra absolut allvarligaste
            problem. Det är därför som vi har utarbetat ett särskilt program
            med ett stort antal åtgärder som innebär att inga ungdomar under
            25 år skall behöva gå arbetslösa mer än 100 dagar. Jag tycker
            att det är oerhört angeläget att vi när vi kommer tillbaka till
            denna kammare efter valet i höst verkligen kan genomföra de åtgärderna.
          </note>
          <note>
            När det sedan gäller frågan vad vi kan göra för att få till stånd
            investeringar i Sverige vill jag säga att den på kort sikt bästa
            åtgärden väl är att vi får en regering som inte är beroende av
            Ny demokrati.
          </note>
          <note>
            Företagarna vill ha långsiktighet och stabilitet, och jag kan
            försäkra att ett parti som Ny demokrati, som har uppträtt så som
            det gjort i riksdagen under våren, inte skapar förtroende i företagarkretsar.
          </note>
          <note>
            Vad gäller konkreta åtgärder som vi från socialdemokratin vill
            vidta vill jag peka på att vi har föreslagit att företagen skall
            få göra direktavskrivningar på 70 % i maskiner. Det är en konkret
            åtgärd som skulle hjälpa företagen att satsa på framtiden, stärka
            sin produktionsförmåga och bli konkurrenskraftigare. Något annat
            som är helt avgörande är att vi får i gång investeringarna i kommunikationer,
            på miljöområdet, på transportområdet och i data och elektronik.
            För detta har vi lagt fram ett 20-miljardersprogram.
          </note>
          <note>
            Också det är god socialdemokratisk politik.
          </note>
          <note>
            Detta är inte att återvända till 80-talet, utan att se de nya
            problem och möjligheter som finns och göra satsningar utifrån
            dem. Så har vi socialdemokrater alltid gjort, och det gör vi också
            i dag. Jag tror att detta kommer att skapa en optimism och en
            framtidstro och att det kommer att leda till kraftigt ökade investeringar.
          </note>
          <note>
            (Applåder)
          </note>
          <note type="speaker">
            Anf. 23 GUDRUN SCHYMAN (v) replik:
          </note>
          <note>
            Fru talman! Jag vill först säga att jag i många stycken är överens
            med Ingvar Carlsson, särskilt vad gäller beskrivningen av läget
            i landet och framför allt vad gäller beskrivningen av läget ute
            i våra kommuner. Jag tror att det var bra att återföra denna politiska
            debatt till vardagen. Den vardag som är en verklighet för väldigt
            många människor är att det är mycket illa ställt i kommunerna.
          </note>
          <note>
            Det är för stora barngrupper på dagis, det är för få förskollärare,
            det är för stora klasser och för få lärare i skolan, stängda fritidshem
            för dem som bäst skulle behöva fritidshemmen och stängda bibliotek
            för de människor som vill söka kunskap och förkovran. Vi har många
            gamla i vårt samhälle men mycket litet personal inom hemtjänsten.
          </note>
          <note>
            Detta är fakta, och jag tror att Ingvar Carlsson och jag är överens
            om dem. Jag är också överens med
          </note>
          <note>
            Ingvar Carlsson om att vilja ha ett samhälle som bygger på solidaritet
            och medmänsklighet och som bedömer varje människa utifrån hennes
            eget värde.
          </note>
          <note>
            Men, Ingvar Carlsson, om vi skall kunna få detta samhälle, måste
            det också finnas pengar för att finansiera det. Och, Ingvar Carlsson,
            om vi vill bygga upp denna generella välfärd som skall omfatta
            alla oavsett tjockleken på plånboken, måste kommunerna också få
            pengar till att bedriva denna verksamhet. Kommunerna måste få
            växa för att kunna tillgodose de ökande behoven, som handlar just
            om barnen, de gamla, de sjuka, skolan och biblioteken.
          </note>
          <note>
            Jag skulle vilja fråga Ingvar Carlsson: Hur tänker ni er det
            här? Vi har från Vänsterpartiet lagt fram förslag om en alternativ
            ekonomi som just innebär pengar till kommunerna. Det är det som
            vi prioriterar.
          </note>
          <note>
            Jag vet att socialdemokraterna har ett förslag som innebär att
            man skall fördela om bland kommunerna, och det är klokt och riktigt,
            tycker jag. Rika kommuner kan ge till fattiga. Men det kan ju
            inte vara så, Ingvar Carlsson, att sjuksköterskan i Göteborg som
            är förtvivlad över att hon inte får duscha sina patienter tillräckligt
            ofta skall ta pengar från sjuksköterskan i Luleå, så att hon inte
            kan duscha sina patienter.
          </note>
          <note>
            Vi måste erkänna att det behövs mer pengar till dessa verksamheter,
            och jag vill mycket gärna veta hur Ingvar Carlsson och socialdemokraterna
            har tänkt sig att lösa dessa problem.
          </note>
          <note type="speaker">
            Anf. 24 INGVAR CARLSSON (s) replik:
          </note>
          <note>
            Fru talman! Det finns inga okända källor att ösa ur, men det
            finns faktiskt en del som man både på kort och på långsikt kan
            göra för att få en bättre finansiering av den gemensamma sektorn.
          </note>
          <note>
            Vi har när det gäller de akuta problemen på kort sikt föreslagit
            att man inte nu skall avskeda ytterligare personal, varken inom
            sjukvården, inom skolan eller inom barnomsorgen. När människor
            går ut i öppen arbetslöshet får man en mycket liten besparing,
            men det får mycket negativa effekter på vård och omsorg och för
            dem som är kvar i arbete.
          </note>
          <note>
            Vi har i vår budget avsatt medel för att kommunerna skall kunna
            behålla dessa människor nu under lågkonjunkturen.
          </note>
          <note>
            Det är faktiskt så att det slösas på vissa områden inom sjukvården.
            Jag har gett ett mycket tydligt exempel på det här i debatten
            i dag, nämligen den fria etableringsrätten som dränerar den offentliga
            sjukvården på över en miljard kronor. Tänk om man i stället strategiskt
            kunde sätta in dem där det är som allra värst. Det skulle bli
            en betydande kvalitetsförbättring. Vi skulle slippa det som görs
            i den s.k. valfrihetsrevolutionens namn men som kvalitetsmässigt
            inte tillför sjukvården särskilt mycket.
          </note>
          <note>
            Låt mig också ta upp omfördelningen mellan kommuner. Jag rekommenderar
            Gudrun Schyman och andra att läsa vårt nyligen presenterade kommunala
            program på den här punkten. Det finns kommuner i Sverige som har
            det bra, t.o.m. mycket bra. Vi tycker att åtminstone de allra
            rikaste kommunerna, precis som tidigare under vår tid, skall dela
            med sig till de kommuner som t.ex. har ställt upp och byggt bostäder
            och tagit på sig ett mycket större ansvar för samhällsfunktioner
            än dessa rika kommuner.
          </note>
          <note>
            Detta är tre exempel på åtgärder som vi även i ett mycket ansträngt
            samhällsekonomiskt läge skulle kunna vidta om det fanns litet
            andra ambitioner när det gäller fördelningspolitiken och ett ansvar
            för hur vi använder de resurser som vi ändå skall satsa på sjukvård
            och annat. Jag rekommenderar att de tre åtgärderna vidtas omedelbart.
          </note>
          <note type="speaker">
            Anf. 25 GUDRUN SCHYMAN (v) replik:
          </note>
          <note>
            Fru talman! Jag tror säkert att vi kan göra gemensam sak när
            det gäller de här tre åtgärderna,
          </note>
          <note>
            Ingvar Carlsson. Problemet är att det inte räcker.
          </note>
          <note>
            Det räcker inte för att möta de växande behov som finns i kommunerna.
          </note>
          <note>
            I dag på morgonen har vi här i riksdagen tyvärr beslutat om en
            ny arbetslöshetsförsäkring som ytterligare kommer att belasta
            kommunernas ekonomi. De åtgärder som ni har föreslagit räcker
            inte. Det måste fram mer pengar.
          </note>
          <note>
            Vi i Vänsterpartiet har föreslagit att vi skall inrätta en kommunakut.
            Det är lika viktigt i dag som det en gång var att inrätta en bankakut.
            De kommuner som bevisligen inte har pengar på kistbotten måste
            kunna få pengar. De måste få garantier för att kunna fortsätta
            sin viktiga verksamhet.
          </note>
          <note>
            Låt mig sedan gå över till en annan fråga där vi inte alls är
            överens, Ingvar Carlsson. Det gäller frågan om medlemskap i den
            europeiska unionen. Jag har mycket svårt att förstå hur ni socialdemokrater
            kan utmåla detta som ett socialistiskt projekt. Det är för mig
            obegripligt. Där tror jag att jag för en gångs skull är överens
            med Carl Bildt som också brukar se det som en omöjlighet att det
            skulle kunna vara ett socialistiskt projekt.
          </note>
          <note>
            Hur kan man som socialdemokrat säga att ett medlemskap i en europeisk
            union, som innebär ett medlemskap i en ekonomisk och monetär union,
            är ett socialistiskt projekt, Ingvar Carlsson? Där är ju det främsta
            målet för den ekonomiska politiken inflationsbekämpning och prisstabilitet
            till priset av en permanent hög arbetslöshet.
          </note>
          <note>
            Om det skulle bli ett socialistiskt projekt skulle det innebära
            att Romfördraget skrevs om, att samtliga länder som i dag är medlemmar
            får socialistiska majoriteter och att det är deras röst som skall
            gälla i ministerrådet. Det ser inte ut så i dag, och det ser inte
            ut så under mycket lång tid framöver. Det finns ingenting som
            talar för detta socialistiska projekt.
          </note>
          <note>
            Ni försöker förflytta beslutsmöjligheterna ifrån den svenska
            riksdagen, där vi har möjlighet att fatta politiska beslut som
            innebär att vi kan få ner arbetslösheten, till ministerrådet i
            Bryssel, där vi inte kommer att kunna driva en sådan politik.
            Det är märkligt att ni vill sälja ut demokratin till förmån för
            något som det är mycket svårt att veta vad det blir.
          </note>
          <note type="speaker">
            Anf. 26 INGVAR CARLSSON (s) replik:
          </note>
          <note>
            Fru talman! Jag tror nog att Gudrun Schyman tog i litet för mycket
            i den sista meningen där hon påstod att jag vill sälja ut demokratin.
          </note>
          <note>
            Jag har varit demokrat i hela mitt liv. Jag har varit med och
            bekämpat kommunismen på ungdomsförbundsnivå både här hemma och
            ute i världen. Jag kommer att fortsätta att vara demokrat även
            i framtiden. Jag tror att EU-länder som Danmark och Holland, för
            att nämna två, är demokratiska länder.
          </note>
          <note>
            Problemet är ett annat, Gudrun Schyman. Jag är rädd för att om
            vi isolerar oss får vi en formell beslutanderätt över en allt
            större maktlöshet. Som socialdemokratisk politiker känner jag
            ett ansvar för att vi skall nå resultat och för att vi skall kunna
            lösa människornas vardagsproblem. Då måste jag pröva hur vi bäst
            kan göra det. Jag har kommit till den ärliga övertygelsen att
            vi gör det bäst om vi samarbetar med andra länder -- och om jag
            som socialdemokrat samarbetar med socialdemokratiska partier i
            andra länder -- när det gäller arbetslöshet, när det gäller miljö
            och när det gäller den sociala tryggheten.
          </note>
          <note>
            Gudrun Schyman lyssnade illa till min inledning.
          </note>
          <note>
            Jag sade just att den europeiska unionen inte är ett konservativt
            projekt, och den är inte ett socialdemokratiskt projekt. Den blir
            vad medlemsländerna och medborgarna gör den till.
          </note>
          <note>
            Precis på samma sätt som vi måste vinna i höstens val för att
            kunna fatta beslut om svensk politik måste vi kunna övertyga människorna
            ute i Europa om våra idéers bärkraft för att kunna tillämpa dem
            där. Och det är faktiskt så att jag tror på demokratin.
          </note>
          <note>
            Jag tror på möjligheten att övertyga medborgarna i
          </note>
          <note>
            Europa om idéerna om frihet, jämlikhet och rättvisa. Jag tror
            att det är vårt ansvar att där möta nyfascismen. Jag tror inte
            att vi möter nyfascismen genom att isolera oss och säga att andra
            länder får ta hand om detta. Som socialdemokratisk politiker tror
            jag att jag har mycket större anledning att hoppas på ett ja i
            folkomröstningen än vad konservativa politiker har anledning att
            göra.
          </note>
          <note>
            (Applåder)
          </note>
          <note type="speaker">
            Anf. 27 Statsminister CARL BILDT (m):
          </note>
          <note>
            Fru talman! Innan jag ger mig in i den egentliga partiledardebatten
            vill jag säga att jag tror att vi alla har anledning att tänka
            på de anhöriga till dem som dödats under natten i Falun. Det var
            ett fasansfullt skottdrama som har skördat oskyldiga människors
            liv. Det kan vara värt en viss eftertanke även här i kammaren
            i en stund som denna.
          </note>
          <note>
            För tre år sedan tog den borgerliga fyrpartiregeringen över regeringsansvaret
            i en situation där den svenska ekonomin befann sig i fritt fall.
            Vårt politiska system skakades av en moralisk kris. Då hade Socialdemokraterna
            under ett antal år grovt misskött Sverige. De hade bedrivit något
            som de kallade den tredje vägens ekonomiska politik. Den hade
            fört Sverige in i det som dess upphovsman Kjell-Olof Feldt själv
            kallade för arbetslöshetens stålbad. Ansvaret för den djupa och
            allvarliga ekonomiska kris som drabbade Sverige i början av 1990-talet
            var och förblir främst socialdemokratins.
          </note>
          <note>
            Rosornas ständiga interna krig inom socialdemokratin hade lett
            till den ena krisen efter den andra. Ingvar Carlssons tid som
            statsminister var lång dags färd mot natt. Aldrig tidigare och
            aldrig senare har en regering mötts av ett så litet förtroende,
            om vi tittar på opinionsundersökningarna, som regeringen Ingvar
          </note>
          <note>
            Carlsson för tre år sedan. Det var ett elände i politiken, och
            det var ett elände i ekonomin. Det var litet av misslyckandets
            misär kring den sönderfallande politiken och den sönderfallande
            socialdemokratin för tre år sedan.
          </note>
          <note>
            Det var uppenbart att Sverige behövde en ny stat.
          </note>
          <note>
            Det var vad vi lovade under valrörelsen, och det var vad vi lovade
            i det regeringsprogram som vi presenterade här i kammaren den
            4 oktober.
          </note>
          <note>
            Det gällde för det första att helt och fullt föra in
          </note>
          <note>
            Sverige som en aktiv och konstruktiv deltagare i det europeiska
            samarbetet.
          </note>
          <note>
            Det gällde för det andra att återupprätta förutsättningarna för
            tillväxt och företagande, eftersom det är det enda sättet att
            få fram nya och riktiga jobb, vilket vi behöver för att ta oss
            ur arbetslöshetskrisen.
          </note>
          <note>
            Det gällde för det tredje att genomföra en valfrihetsrevolution
            i välfärdspolitiken och se till så att individer och familjer
            själva, så långt det går, får möjlighet att välja skola, att välja
            barnomsorg, att välja sjukvård och att välja omsorgen på äldre
            dagar.
          </note>
          <note>
            Det gällde för det fjärde att ge Sverige en ny start också i
            miljöpolitiken, genom kretsloppsprincipen -- revolutionerande
            som den är -- och genom användandet av avgifter snarare än regleringar
            för att stimulera fram en bättre hushållning med naturresurser
            och miljö.
          </note>
          <note>
            Detta var vårt program. I dag kan vi summera vad som har blivit
            resultatet av dessa korta men innehållsrika år. Den summeringen
            kan bara ge ett resultat. Vi har gjort det vi sade att vi skulle
            göra.
          </note>
          <note>
            Vi har gett Sverige en ny start. Vi har gett Sverige nya möjligheter.
            Vi har bevarat och stärkt den politiska stabiliteten.
          </note>
          <note>
            Regeringen i Sverige har stått starkare och mer samlad under
            dessa tre år än någon regering i mannaminne. Vi har inte haft
            några avgångar, några skandaler eller några kriser. Populister
            och missnöjespartier har hållits på mattan för att sedan successivt
            falla sönder och samman.
          </note>
          <note>
            Nu gäller valet för Sverige om vi skall gå vidare framåt med
            alla dessa nya möjligheter eller i någon typ av uppgivenhet vända
            tillbaka till den politik som faktiskt har misslyckats förr.
          </note>
          <note>
            Jag nämnde att vi har gett Sverige ett avtal med den europeiska
            unionens medlemsländer som är långt bättre än vad någon -- inte
            minst, att döma av deras offentliga uttalande, Socialdemokraterna
            -- hade trott. Vi har gjort vårt när det gäller att övetyga om
            nödvändigheten för Sverige av att vi är med i detta samarbete.
          </note>
          <note>
            Jag tror att Ingvar Carlsson och jag har i grunden samma uppfattning
            om vad det europeiska samarbetet är. Det är ett samarbetsval som
            Sverige träffar. Sedan skall vi fylla detta med ett politiskt
            innehåll. Det kan vi göra från olika utgångspunkter -- jag skall
            inte kommentera det nu -- men samarbetsvägen och samarbetsvalet
            för
          </note>
          <note>
            Sverige har vi skapat förutsättningarna för. Nu är det fråga
            om att gå vidare och ge samarbetet innehåll. Det kräver en regering
            och en politik med kraft. Står man splittrad klarar man aldrig
            det.
          </note>
          <note>
            Vi har vänt en ekonomi i fritt fall till en ekonomi i mycket
            klar uppgång. Vi övertog för tre år sedan vad som närmast kan
            beskrivas som ett konkursbo, och vi redovisar i dag en framtidstro
            och tillväxtmöjligheter i Sverige som är starkare än på decennier
            och som är starkare än i de allra flesta industristater i Europa
            och i världen.
          </note>
          <note>
            I dag, tre år efter det att vi tog över konkursboet, utvecklas
            den svenska ekonomin på de allra flesta områden bättre än vad
            prognosmakare och ekonomer faktiskt hade räknat med.
          </note>
          <note>
            AMS talar om att den öppna arbetslösheten nu sjunker snabbare
            än vad regeringen hade trott, snabbare än vad AMS hade trott.
          </note>
          <note>
            Riksrevisionsverket redovisade i veckan att budgetunderskottet
            minskar snabbare än vad
          </note>
          <note>
            Riksrevisionsverket hade trott.
          </note>
          <note>
            Industriförbundet redovisade i veckan att investeringarna kommer
            att gå upp klart snabbare än vad man tidigare hade vågat hoppas
            på.
          </note>
          <note>
            OECD, de västliga industriländernas samarbetsorganisation, redovisar
            att den öppna arbetslösheten sjunker snabbare i Sverige än i något
            annat av OECD:s 24 medlemsländer.
          </note>
          <note>
            Det går allt bättre för Sverige. Men visst tog det tid att vända,
            och visst var det mödosamt, och visst har vi alla fått göra uppoffringar
            och bära bördor och mödor. Nedgången 1990 fortsatte 1991, den
            fortsatte 1992, och den fortsatte en bit in på 1993.
          </note>
          <note>
            Det var plågsamt, det var mödosamt. Men nu har politiken gett
            resultat, nu har det vänt, och nu har det vänt riktigt ordentligt.
          </note>
          <note>
            Visst finns det orosmoln. Räntorna har nämnts. Jag instämmer
            gärna i det. Risken för en gammal och felaktig ekonomisk politik
            i september och risken för isolering i november medför att vi
            i dag i Sverige betalar en riskpremie på räntorna, en riskpremie
            som vi borde vara utan. Rösta rätt i september, och rösta rätt
            i november, så blir vi av med de överräntor som nu tvingas fram
            av hotet om en felaktig politik!
          </note>
          <note>
            Vi har visat att vår politik, om den fullföljs och förstärks,
            kommer att ge allt fler riktiga jobb i företagen, allt lägre underskott
            i statsfinanserna, alltmer av valfrihet i välfärden och alltmer
            av utrymme för sparande, för arbete och för företagande.
          </note>
          <note>
            Ingvar Carlsson ironiserar över att jag har sagt att jag tror
            att vi nu har möjlighet att nå en gyllene period för Sverige.
            Det är ingenting att ironisera över. Så är det, men det kommer
            inte av sig självt.
          </note>
          <note>
            Och framför allt: En felaktig politik kan ruinera
          </note>
          <note>
            Sveriges möjligheter att nå den gyllene period som vi nu faktiskt
            har den historiska chansen att få uppleva.
          </note>
          <note>
            I dag visar opinionsundersökningar att
          </note>
          <note>
            Socialdemokraterna ligger väl till, och så är det säkert. Deras
            ständiga klagovisor har ju sin klangbotten i en tid av problem
            -- även om jag är övertygad om att klagovisorna kommer att framstå
            som falskare och klangbotten allt kalare när valdagen närmar sig.
          </note>
          <note>
            Jag vill utnyttja dagens möjlighet till att utfärda en lika allvarlig
            som stark varning för följderna för jobb och stabilitet och välfärd
            i Sverige om den socialdemokratiska politiken skulle börja genomföras.
          </note>
          <note>
            När Ingvar Carlsson blir klämd på vad det egentligen är Socialdemokraterna
            vill göra -- så mycket besked ger de som bekant inte -- brukar
            han retirera genom att säga att de skall göra det som de gjorde
            förr, och det tror jag dess värre också är sant. En socialdemokrati
            utan en klart redovisad politik -- minns tomheten i Göran Perssons
            tal i gårdagens debatt! -- kommer att slitas sönder mellan löften
            och verklighet på ett sätt som vi redan har sett prov på. En socialdemokrati
            som inte har någon annan politik än den politik som har misslyckats
            förr, den socialdemokratin kommer att misslyckas igen. Ni klarar
            inte av de nya jobben, och därmed klarar ni inte av tryggheten,
            och därmed klarar ni inte av välfärden.
          </note>
          <note>
            Det enda som är alldeles säkert med
          </note>
          <note>
            Socialdemokraternas politik är att det blir höjda skatter på
            allt och på alla -- på företag och på företagande, på lön och
            på arbete. Göran Persson lät en skattebomb -- en kommunal sådan
            --
          </note>
          <note>
            detonera över löntagare och inkomsttagare bara häromdagen.
          </note>
          <note>
            Detta får konsekvenser. Jag har och regeringspartierna har i
            varje tänkbart sammanhang under senare månader och veckor ställt
            en enda huvudfråga till Ingvar Carlsson och
          </note>
          <note>
            Socialdemokraterna: Hur kan ni någonsin tro att en politik som
            lägger nya bördor på företagen och på företagande någonsin kan
            ge de nya, riktiga jobb som Sverige behöver, inte minst alla de
            ungdomar som nu söker sig ut på arbetsmarknaden och som inte ser
            AMS som framtiden utan som vill ha nya och riktiga jobb i starka
            företag, som ser med optimism och tillförsikt på framtiden?
          </note>
          <note>
            Socialdemokraterna har blivit oss svaren skyldiga, därför att
            svaren inte finns. En politik som lägger nya skatter på allt och
            alla blir en politik som bromsar och försvårar och t.o.m. förstör
            de framtidsmöjligheter som nu äntligen, nu när vi har vänt, börjar
            öppna sig för Sverige.
          </note>
          <note>
            Ni säger att det är rättvist att höja skatterna. Men är inte
            detta ett uttryck för hyckleri? Hur kan det någonsin vara rättvist
            att föra en politik som leder till att vi får färre riktiga jobb
            och därmed längre arbetslöshetsköer? Er skattepolitik och er företagarfientliga
            politik är en orättvisa framför allt mot alla dem som vill ha
            nya jobb, alla dem som bara längtar efter att få göra insatser.
            Ni hänvisar dem till bidragsjobb. Det kan behövas under svåra
            tider, men när de riktiga jobben nu är möjliga att skapa, varför
            stoppar ni dem då med er politik, varför tror ni att det är bidragsjobb
            som är Sveriges framtid?
          </note>
          <note>
            Hotet från socialdemokratin är inte bara ett hot mot företag,
            företagande och mot de nya riktiga jobben utan också ett hot mot
            den valfrihetsrevolution som vi har börjat att bereda marken för.
          </note>
          <note>
            Tre år är en kort tid. Men det är nu äntligen möjligt för föräldrar
            att börja välja skola. Det är möjligt att välja läkare och sjukvård.
            Det är möjligt att få valfrihet och rättvisa i barnomsorgen. Allt
            detta har
          </note>
          <note>
            Socialdemokraterna varit emot, och allt detta kommer de att vara
            emot.
          </note>
          <note>
            Vilka besked ger Socialdemokraterna inför valet till föräldrar
            och elever som har valt en annan skola eller en friskola? Skall
            de stängas kommer ni att få stänga en skola varje vecka under
            hela den kommande mandatperioden för att bli av med de friskolor
            som Ingvar Carlsson är så benhård motståndare till.
          </note>
          <note>
            Vad skall ni säga till alla dem som faktiskt tycker att husläkarsystemet
            är bra och som tycker att det är bra att man får möjlighet att
            välja sin egen läkare?
          </note>
          <note>
            Att ni är emot vårdnadsbidrag och avdragsrätt kan inte förvåna
            någon. Men framställ inte detta -- ni slösaktiga politiker --
            som sparnit! Det är uttryck för kollektivism, monopoltänkande
            och motstånd mot den valfrihet som vi nu börjar att bereda marken
            för.
          </note>
          <note>
            Vi har visat resultat i en politik som har vänt
          </note>
          <note>
            Sverige från vad som var ekonomisk nedgång och konkursbo för
            tre år sedan till vad som i dag är ekonomisk uppgång, optimism
            och nya jobb. Vi har vänt från monopol till valfrihet. Vi har
            vänt från en skolpolitik som var på drift till en skolpolitik
            som är på väg mot Europas bästa skola.
          </note>
          <note>
            Det är den väg som kan ge den gyllene perioden för
          </note>
          <note>
            Sverige i framtiden. Låt oss inte vända tillbaka till den politik
            som misslyckats förr och som alldeles säkert, om den olyckan skulle
            vara framme, kommer att misslyckas igen.
          </note>
          <note>
            (Applåder)
          </note>
          <note type="speaker">
            Anf. 28 INGVAR CARLSSON (s) replik:
          </note>
          <note>
            Fru talman! Jag tror faktiskt att statsminister Carl
          </note>
          <note>
            Bildt håller på att få ett allvarligt trovärdighetsproblem. Människor
            känner inte igen sig, jag kan försäkra det, i den bild han ger
            här eller den han gav i debatten med mig för några veckor sedan.
            När Carl Bildt säger att vi nu går in i en gyllene period upplever
            inte den stora majoriteten av svenska folket sin situation på
            det sättet.
          </note>
          <note>
            När nu 100 000, varav minst en tredjedel blir arbetslösa, nu
            går ut från skolan och universitet upplever de inte att arbetslösheten
            nu har vänt och att vi nu går mot kraftigt ljusare tider. De är
            i stället djupt bekymrade. De känner inte igen sig när det sägs
            att regeringen Bildt övertog ett konkursbo och nu har rett ut
            det.
          </note>
          <note>
            Här talar en statsminister som har varit med att med skuldsätta
            Sverige lika mycket som alla andra tidigare statsministrar i Sverige
            från Per Albin
          </note>
          <note>
            Hansson och fram till min egen tid. Då kan man inte skylla ifrån
            sig på andra och säga att det är de som orsakade ett konkursbo.
          </note>
          <note>
            Carl Bildt säger att alla har fått bära bördor. Då är min konkreta
            fråga: Nämn ett enda förslag där de högavlönade och de rika har
            fått bidra till att hjälpa de arbetslösa?
          </note>
          <note>
            Carl Bildt säger att Socialdemokraterna lägger på företagen ökade
            bördor. Med en socialdemokratisk politik skulle företagen få lägre
            avgifter och mindre bördor, medan ni vill ge till ägarna och aktieägarna.
          </note>
          <note>
            Ingen regering har höjt skatterna så kraftigt för löntagarna
            som den nuvarande regeringen har gjort. Det är den verkligheten
            som människorna ute i landet upplever.
          </note>
          <note>
            Aldrig har så många varit bidragsberoende, Carl
          </note>
          <note>
            Bildt, som under er regering. Det är verkligheten.
          </note>
          <note>
            Människorna upplever det i sin vardag, eftersom det är de som
            tvingas att gå och kvittera ut bidrag.
          </note>
          <note>
            Därför kan inte Carl Bildt trolla bort det i en talarstol. Allra
            minst i Sveriges riksdag när televisionens kameror surrar för
            fullt, och radion sänder väl också.
          </note>
          <note>
            Carl Bildt säger att vi socialdemokrater skulle varit emot att
            människor skall få välja läkare. Det var vi som genomförde det.
            Men jag tycker att det är orimligt att vi skall ha en läkartäthet
            på Östermalm som är fullständigt grotesk samtidigt som man på
            sjukhusen inte klarar den mest viktiga vården. Det är den verkligheten
            de sjuka och deras anhöriga upplever.
          </note>
          <note>
            Carl Bildt har så oerhört svårt att sätta sig in i hur vanliga
            människor har det. Det är det som är problemet. Han är för långt
            från verkligheten.
          </note>
          <note>
            Vi har nog tyvärr inte Europas bästa skola.
          </note>
          <note>
            Sanningen är återigen att föräldrar och elever upplever hur man
            utarmar skolan. Det är verkligheten.
          </note>
          <note>
            Fru talman! Jag tror att Carl Bildt skulle må bra av opposition
            ett tag. Man har trots allt litet mer tid att resa och titta sig
            omkring. Jag tror att det skulle bidra till Carl Bildts personliga
            utveckling som politiker.
          </note>
          <note>
            (Applåder)
          </note>
          <note>
            Anf. 29 Statsminister CARL BILDT (m)
          </note>
          <note>
            replik:
          </note>
          <note>
            Fru talman! Nog är det ett svaghetstecken när
          </note>
          <note>
            Ingvar Carlsson börjar med att tala om Carl Bildts personliga
            utveckling när vi diskuterar hur vi skall klara arbetslösheten
            i Sverige.
          </note>
          <note>
            Jag sade i grunden två saker i mitt anförande. Det var elände,
            nedgång, ökad arbetslöshet och massiv ökning av varsel när Ingvar
            Carlsson var statsminister våren 1991. Jag kan läsa statistik
            i timmar i kammaren om detta. Under vårmånaderna för tre år sedan
            ökade antalet varsel med 40 000. I dag är siffrorna dramatiskt
            mycket lägre. De ligger rekordlågt. Man får gå decennier tillbaka
            för att hitta så goda tal i industrin.
          </note>
          <note>
            Jag sade att vi hade vänt denna utveckling med betydande svårigheter.
            Ingvar Carlsson ställer frågan: Har ni haft några förslag som
            lett till att höginkomsttagare fått betala för de arbetslösa?
            Ja, vi har faktiskt en speciell avgift för höginkomsttagare i
            arbetslöshetsförsäkringen. Det vet Ingvar Carlsson om, men han
            försöker att göra en s.k. Thage, som det numera heter, att smita
            ifrån det som är uppenbart och känt.
          </note>
          <note>
            Politiken har gett resultat. Ingvar Carlsson lämnade nedgång
            och arbetslöshet efter sig. Vi kan nu erbjuda uppgång, optimism
            och nya jobb som kommer. Det är inte bara jag som säger detta.
            Det sägs av sådana auktoriteter som måhända även för
          </note>
          <note>
            Ingvar Carlsson är större än vad jag är.
          </note>
          <note>
            Kjell-Olof Feldt har skrivit 493 tättryckta sidor om eländet
            med regeringen Carlsson, som ledde fram till arbetslöshetens stålbad.
            Det är 493 sidor som är lärorika. Låt dem inte misslyckas igen!
            Det finns
          </note>
          <note>
            187 nya sidor som handlar om vad som nu krävs för framtiden.
            Kjell-Olof Feldt har förvisso ett och annat kritiskt att säga
            också om oss. Men i jämförelse med de synder som åvitas er framstår
            vi närmast som snövita helgon!
          </note>
          <note>
            Åter till den grundläggande frågan. Hur kan Ingvar
          </note>
          <note>
            Carlsson eller någon inom Socialdemokraterna tro att ökade och
            nya skatter på företag och på företagare någonsin kommer att ge
            alla de nya riktiga jobb som vi behöver för att bryta arbetslösheten?
          </note>
          <note>
            Detta är den grundläggande frågan. Den har socialdemokratin inget
            svar på. Därför kommer socialdemokratisk politik, om olyckan skulle
            vara framme, att misslyckas igen med än mer tragiska konsekvenser
            än förra gången Ingvar Carlsson stod där med nedgång, arbetslöshet,
            kris, rosornas krig, slitningar och söndring.
          </note>
          <note>
            (Applåder)
          </note>
          <note type="speaker">
            Anf. 30 INGVAR CARLSSON (s) replik:
          </note>
          <note>
            Fru talman! När jag såg Carl Bildt i talarstolen så undrade jag
            om han var statsminister eller bokförsäljare. Han har dock läst
            Kjell-Olof Feldts bok dåligt, eller också har han fått ett exemplar
            där det saknas väldigt många sidor. Jag skall gärna se till att
            Carl Bildt får ett fullständigt exemplar av
          </note>
          <note>
            Kjell-Olof Feldts bok, så att han kan ta till sig den.
          </note>
          <note>
            Han kommer då att uppleva att han har ganska mycket att lära
            även av Kjell-Olof Feldt.
          </note>
          <note>
            Han kanske har ännu mera att lära av verkligheten.
          </note>
          <note>
            Jag tycker att det är ett bekymmer att vi har en statsminister
            som står här och ger en beskrivning som är så långt ifrån hur
            en stor del av svenska folket upplever verkligheten. Jag menar
            faktiskt allvar med att försonligheten är viktig. Carl Bildt borde
            försöka ta till sig mera av verkligheten än vad han tycks göra.
          </note>
          <note>
            Carl Bildt gav ett exempel på en avgift som höginkomsttagarna
            betalar. Det finns faktiskt ett tak. De betalar inte i förhållande
            till sin inkomst.
          </note>
          <note>
            Jag vill ställa en fråga till Carl Bidlt avseende en viktig punkt
            i min inledning. Det gäller den förlorade möjligheten att åstadkomma
            politisk stabilitet. Det finns tre områden där vi ändå har åstadkommit
            samarbete. Det gäller för det första räddningen av kreditväsendet.
            Hade det gått utan socialdemokratins insats? För det andra gäller
            det avtalet med EU, som Carl Bildt nämnde. För det tredje har
            vi antagit ett nytt pensionssystem. På dessa områden har regeringen
            haft de största framgångarna och där har man samarbetat med socialdemokratin.
          </note>
          <note>
            Carl Bildt nämnde Ny start för Sverige, att Sverige skall gå
            med i EU och att förhandlingarna blev bra.
          </note>
          <note>
            Socialdemokraterna var med och stöttade. Vi presenterade t.o.m.
            vårt förhandlingsunderlag före regeringen. I övrigt har det tyvärr
            inte gått så bra.
          </note>
          <note>
            Om man hårdrar det kan man säga att för varje tal som Carl Bildt
            höll ökade ett tag nej-sidan. Det var inte så bra, sett från min
            utgångspunkt.
          </note>
          <note>
            Ni talar om tillväxt och företagande. Sanningen är att på det
            området har det rasat, Carl Bildt. Det blev ingen tillväxt. Vi
            har fått en tillbakagång i stället. Jag har tidigare berört valfrihetsrevolutionen.
            På sjukvårdsområdet leder den till att sjukhusen dräneras på resurser.
            Vi får privatpraktiserande läkare i områden där det definitivt
            inte behövs ökade insatser. Den valfrihetsrevolutionen är inte
            rimlig och riktig.
          </note>
          <note>
            Ni sade att ni har satsat på miljön. Carl Bildt nämnde kretsloppspropositionen.
            Låt mig hänvisa till Mats Svegfors, som torde vara bekant i Svenska
          </note>
          <note>
            Dagbladet. Om denna proposition skrev han följande: Det diffusa
            ansvar som hela kretsloppspropositionen skapar kommer inte att
            kunna utkrävas. Riksdagen delegerar till någon, oklart vem, att
            ålägga en krets av företag, oklart vilka, att utföra något, oklart
            vad.
          </note>
          <note>
            Är det detta, Carl Bildt, som ni anser vara er viktigaste miljöpolitiska
            insats? I så fall kan jag bara gratulera.
          </note>
          <note>
            (Applåder)
          </note>
          <note>
            Anf. 31 Statsminister CARL BILDT (m)
          </note>
          <note>
            replik:
          </note>
          <note>
            Fru talman! Det här var åter en flykt från huvudfrågan. Ingvar
            Carlsson sade ingenting om hur de nya riktiga jobben faktiskt
            skall skapas. Vi fick inget svar på frågan hur man kan tro att
            nya och ökade skatter på företag och företagande någonsin skulle
            kunna åstadkomma de nya och riktiga jobb som Sverige behöver.
            Sällan eller aldrig har en socialdemokratisk partiledare varit
            så på flykt och reträtt i en fråga som socialdemokratin klassiskt
            har trott varit deras egen.
          </note>
          <note>
            Jag skall dock kommentera något av det Ingvar
          </note>
          <note>
            Carlsson sade. Först till miljöpolitiken. Jag erkänner gärna
            -- och jag gjorde det inför de borgerliga riksdagsgrupperna när
            vi hade vårt slutsammanträde häromdagen -- att när Olof
          </note>
          <note>
            Johansson och Centern började tala om kretsloppstänkandet hörde
            jag till dem som inte riktigt var på det klara med vad det var
            för någonting. Jag har blivit övertygad om att detta är viktigt
            och riktigt. Jag tror säkert att Mats Svegfors har rätt när han
            pekar på de juridiska svårigheterna. Men tanken på återanvändning,
            kretsloppet och att man skall utnyttja avgifter för att få en
            bättre miljö, har kommit och börjat införas med den här regeringen.
            Jag hoppas att vi skall fortsätta med det arbetet och förfina
            det.
          </note>
          <note>
            När det gäller Europapolitiken har vi gett Sverige ett bättre
            avtal än vad ni trodde att vi skulle klara av. Vi har gjort det
            inom den tidsram som vi satte upp, trots att ni aldrig trodde
            att det skulle kunna vara möjligt. Det är möjligt att de socialdemokratiska
            väljarna har tyckt att jag skulle ha talat mindre om detta. Men
            nog hade det varit bättre om Ingvar Carlsson hade talat litet
            mera till de socialdemokratiska väljarna -- trots allt. Jag tror
            att han har rätt i det. Jag tror att socialdemokratiska väljare
            lyssnar mera på Ingvar
          </note>
          <note>
            Carlsson än på mig. Problemet med
          </note>
          <note>
            Europaopinionen är inte att jag har talat utan att andra har
            tigit. Jag välkomnar det som Ingvar
          </note>
          <note>
            Carlsson sade nyss.
          </note>
          <note>
            Under de sekunder som återstår av min taletid skall jag säga
            något om sysselsättningen. Göran Persson, som sitter här i kammaren,
            har i LO-tidningen sagt att när socialdemokratin skall halvera
            arbetslösheten så handlar det om att halvera den öppna arbetslösheten
            till stor del med arbetsmarknadspolitik. Till stor del är det
            fråga om
          </note>
          <note>
            AMS-insatser, bidragsjobb och bidragspolitik.
          </note>
          <note>
            När vi halverar arbetslösheten med vår politik är det fråga om
            riktiga jobb i optimistiska och framtidsinriktade företag. Detta
            är den avgörande skillnaden. Ni stoppar de riktiga jobben när
            ni försvårar för företagen och för företagandet. Ni tvingas kompensera
            detta med bidragsjobb. De kan vara nödvändiga. Vi har också gjort
            mycket i det avseendet. Men det är inte detta som det handlar
            om. Det skall vara skillnad på AMS och Sverige.
          </note>
          <note>
            AMS behövs, men gör inte AMS till Sverige.
          </note>
          <note>
            (Applåder)
          </note>
          <note type="speaker">
            Anf. 32 INGVAR CARLSSON (s) replik:
          </note>
          <note>
            Fru talman! Vi skall kanske ta en diskussion om riktiga jobb.
            Carl Bildt har börjat använda det uttrycket mycket ofta. Vad är
            riktiga jobb för Carl
          </note>
          <note>
            Bildt? Ibland har jag en känsla av att det avses att man har
            ett riktigt jobb om man t.ex. tillverkar en stridsvagn. Det är
            ett riktigt jobb. Men om man är sjukvårdsbiträde och har hand
            om gamla människor anses det nästan vara ett tärande jobb.
          </note>
          <note>
            Visst finns det tärande personer inom den offentliga sektorn
            -- några ser jag framför mig här.
          </note>
          <note>
            Tärande är dock inte sjukvårdsbiträdet, inte ambulansföraren
            och inte heller alla de andra som tar hand om våra sjuka och gamla.
            Men på något sätt så tycks moderater och nyliberaler anse alla
            som arbetar inom offentlig sektor inte ha några riktiga jobb.
            Men vad man än tillverkar inom industrisektorn, så är det någonting
            bra och riktigt.
          </note>
          <note>
            Jag har i mitt inledande anförande verkligen redovisat hur vi
            vill skapa en ökad sysselsättning och tillväxt. Socialdemokratin
            har alltid varit medveten om den industriella sektorns betydelse,
            och vi har alltid sett till att den har fått bra och rimliga arbetsvillkor.
            Men vi kan inte i ett läge när alternativet, Carl Bildt, är öppen
            arbetslöshet inse att det skulle vara något skamligt eller felaktigt
            att bygga en väg med AMS-medel. Vägen blir för den skull inte
            sämre. För att kunna tycka så måste man vara ideologiskt förblindad.
          </note>
          <note>
            Carl Bildt har öppet och aningslöst redovisat varför
          </note>
          <note>
            Moderaterna inte kan ta Sverige ut ur den här arbetslöshetskrisen.
            Jag tror att det Carl Bildt här sade om de riktiga jobben för
            det svenska folket var oerhört avslöjande.
          </note>
          <note>
            I övrigt kan jag bara konstatera när det gäller de områden som
            Carl Bildt smiter ifrån att det väl numera är att ''göra en Calle''
            när man smiter ifrån verkligheten och beskriver den på sitt eget
            sätt.
          </note>
          <note>
            (Applåd)
          </note>
          <note>
            Anf. 33 Statsminister CARL BILDT (m)
          </note>
          <note>
            replik:
          </note>
          <note>
            Fru talman! Vi har nått en framgång. Vi lyckades faktiskt få
            Ingvar Carlsson att hålla sig litet till debattens huvudfråga,
            dvs. frågan om hur man skall få fram de riktiga jobben.
          </note>
          <note>
            Visst finns det ibland behov av bidragsjobb. Vi har haft fler
            sådana under denna mandatperiod än man kanske har haft någon gång
            tidigare. Detta har vi haft, eftersom den akuta krisen måste hanteras.
          </note>
          <note>
            Men vad vi vill ha är en ekonomi som står på egna ben. Det gäller
            företag, kommuner, landsting.
          </note>
          <note>
            Också i offentlig verksamhet sker mycket som är nyttigt och värdefullt
            och som behöver förbättras.
          </note>
          <note>
            I ert budgetalternativ och ute på era möten talas det om nya
            jobb. Det handlar praktiskt taget inte om ett enda nytt jobb ute
            i företagen. Det är bara fråga om olika typer av AMS-insatser
            och bidragsjobb.
          </note>
          <note>
            Det alternativet finns. Det är det tragiska.
          </note>
          <note>
            Nu kommer optimismen. Nu vill företagen satsa.
          </note>
          <note>
            De nya riktiga jobben kommer om företagen bara får besked om
            att den ekonomiska politik och den skattepolitik som denna regering
            står för skall ligga fast och om de får besked om medlemskapet
            i den europeiska unionen. Er politik innebär att ni sätter beskattningen
            av riskkapitalet i europeisk strykklass, att ni ökar bolagsskatten
            och att ni lägger nya bördor på småföretagen. Ni slår ihjäl nya
            riktiga jobb. Ni tvingas kompensera dessa med bidragsjobb. Det
            är en nödvändighet, men det handlar inte om detta.
          </note>
          <note>
            Man undrar varför det är så här. Begriper socialdemokraterna
            inte detta? Så här är det därför att de röda ränderna aldrig går
            ur.
          </note>
          <note>
            Socialdemokraterna misstror företag och framför allt företagare.
            Djupt inne i den socialdemokratiska motionen ser vi förslaget
            om hur allting skall ordnas. Nu skall AP-fonderna åter äga företag.
            Den socialistiska bockfoten kommer fram igen. Detta gör att ni
            aldrig klarar den avgörande uppgiften att skapa nya och riktiga
            jobb.
          </note>
          <note>
            Ni kommer aldrig ifrån den här frågan. Ni har misslyckats förr.
            Er politik kommer att misslyckas igen, om nu olyckan skulle vara
            framme och ni skulle komma till makten.
          </note>
          <note>
            (Applåder)
          </note>
          <note type="speaker">
            Anf. 34 HARRIET COLLIANDER (nyd):
          </note>
          <note>
            Fru talman! Ny demokrati har under dessa tre år tryckt på, irriterat
            och erinrat om många saker som måste göras.
          </note>
          <note>
            Regeringen har faktiskt med Ny demokratis hjälp kunnat genomföra
            mycket som har varit till förmån för småföretagsamhet och för
            företagsverksamheten över huvud taget i Sverige.
          </note>
          <note>
            Utan Ny demokrati hade detta inte gått. Om jag hade kunnat visa
            overheadbilder här hade jag visat en förteckning över bl.a. skattesänkningar
            som vi har medverkat till för att underlätta för företag. Vi har
            hjälp regeringen att få igenom dessa.
          </note>
          <note>
            Socialdemokraterna har hela tiden sagt nej. Det visar att socialdemokraterna
            inte alls är så företagsvänliga som deras läppars bekännelse ger
            uttryck för.
          </note>
          <note>
            Jag tycker att regeringen slår sig litet för bröstet när man
            säger att exporten håller på att rädda Sverige.
          </note>
          <note>
            Det är den 30-procentiga devalveringen som har varit som manna
            från himlen för svensk export.
          </note>
          <note>
            Denna exportökning kommer att plana ut då devalveringseffekten
            börjar ebba ut.
          </note>
          <note>
            Jag skulle vilja säga att det inte finns särskilt många utländska
            investerare i Sverige. Det behövs fler ansträngningar. En stor
            del av de ökade investeringar som många talar om består faktiskt
            i att multinationella företag köper aktier här i
          </note>
          <note>
            Sverige. De investerar inte direkt i fabriker. Det blir inga
            nya riktiga jobb av detta.
          </note>
          <note>
            Regeringen måste medverka till att räntan sänks.
          </note>
          <note>
            Det är inte rimligt att räntan skall ligga på en högre nivå i
            Sverige än i utlandet. Den statliga
          </note>
          <note>
            Nordbanken skulle faktiskt kunna gå i spetsen och se till att
            det blev konkurrens i det svenska banksystemet. Exportkreditnämnden
            måste våga ta risker i stället för att bara tjäna pengar. Det
            är också ett led i att få bukt med arbetslösheten och skapa nya
            riktiga jobb.
          </note>
          <note>
            Vi har kommit med många goda förslag här i riksdagen. Ibland
            upplever man att förslagen kommer från fel håll. Det har varit
            förslag för att lindra arbetslösheten och skapa riktiga jobb.
            När jag talar om att lindra arbetslösheten tänker jag mycket på
            ungdomsarbetslösheten. Vi har föreslagit lärlingssystem och industriskolor.
            Vi har också föreslagit en garantifond.
          </note>
          <note>
            När jag var uppe på Uminova, Carl Bildt, fick jag just bekräftat
            att det behövs en garantifond som garanterar pengar så att bankerna
            vågar låna ut pengar till företag som satsar på uppfinningar,
            som är riskfyllt. Det ger nämligen nya riktiga jobb. Jag är ledsen
            över att vårt förslag inte gick igenom i samband med att man tog
            lönefondspengarna från
          </note>
          <note>
            1992--1994 och så att säga omvandlade till fonder.
          </note>
          <note>
            Det hade varit något som hade gynnat svensk industri. Det fick
            jag bekräftat. Jag har också fått detta bekräftat från Ideon i
            Lund.
          </note>
          <note>
            Det gäller också att marknadsföra Sverige utomlands. Jag tycker
            inte att regeringen gör tillräckligt. Ingvar Carlsson kommenterade
            inte ens höjningen av bolagsskatten. Jag vet att regeringen och
            Ny demokrati har samma uppfattning, nämligen att den inte bör
            ske. När det gäller frågan om att marknadsföra Sverige utomlands
            har vi talat för ett Sweden Center. Där skall aktiviteterna för
            att marknadsföra Sverige koncentreras. Det borde var litet mer
            klös i era ansträngningar för att se till att vi får fler utländska
            investerare till Sverige, Carl
          </note>
          <note>
            Bildt.
          </note>
          <note>
            Anf. 35 Statsminister CARL BILDT (m)
          </note>
          <note>
            replik:
          </note>
          <note>
            Fru talman! Det var litet förvirring här i kammaren före Harriet
            Collianders replik. Det verkade nästan som om det var ett nytt
            partiledarskifte i Ny demokrati, men så var det väl inte?
          </note>
          <note>
            Om man tittar tillbaka på den här mandatperioden kan man se att
            en del av de förslag som har kommit från olika företrädare för
            Ny demokrati visst har varit vettiga och förnuftiga. Åtskilligt
            av det som
          </note>
          <note>
            Harriet Colliander nu hade att anföra är sådant som bör bli föremål
            för en seriös debatt. Nu går vi mot mandatperiodens avslutning.
            Då kan jag säga att problemet har varit att allt detta har dolts
            av det interna stridsdånet, som med tiden har blivit närmast öronbedövande
            för omgivningen. Detta har dessutom överskuggats av förenklade
            budskap -- som t.o.m. har gränsat till hatets utmarker. Det här
            har gjort att Ny demokrati ibland har ställt sig utanför den anständiga
            politiska debatten.
          </note>
          <note>
            De insatser som Harriet Colliander har gjort under sin korta
            tid för att återföra Ny demokrati till att vara ett parti som
            man sakligt kan resonera med är värt ett visst erkännande. Hon
            har såvitt jag förstår fått utstå en del problem på grund av detta.
          </note>
          <note>
            Jag skall nu gå över till de sakfrågor som hon tar upp. Det är
            klart att det faktum att kronan har fallit och fått ett lägre
            värde har inneburit en förbättring för exportindustrin. Den förbättring
            som vi nu ser i det svenska näringslivet beror dock inte enbart
            och inte ens främst på detta. Den beror på det produktivitetslyft
            som vi ser också i den offentliga sektorn. Det är resultatet av
            de förbättringar som vi har gjort för småföretagen i fråga om
            skatter och regleringar av villkor.
          </note>
          <note>
            Därför tror jag att det är så viktigt vilken politik som kommer
            att föras på den andra sidan om riksdagsvalet. Om det förs en
            felaktig politik -- om
          </note>
          <note>
            Socialdemokraterna börjar med allt detta elände som att höja
            skatter och reglera -- kommer Sverige ändå att surfa ett tag på
            devalveringsvinsternas vågor. Därefter faller Sverige ner och
            får problem.
          </note>
          <note>
            Detta kan man möjligen klara av med bidragsjobb men inte med
            så mycket annat.
          </note>
          <note>
            Vi måste få ner räntor -- ja. Det får vi genom säkerhet, med
            en sund och bra ekonomisk politik och genom ett ja till medlemskap
            i den europeiska unionen. Vi måste satsa mera på exporten -- jag
            håller helt med om det. Vi måste göra mera för att attrahera utländska
            investeringar till Sverige.
          </note>
          <note>
            Det effektivaste sättet att göra detta är att rösta ja till en
            borgerlig majoritetsregering i september och ja till Sveriges
            medlemskap i den europeiska unionen i november. Då har vi möjlighet
            till en gyllene period -- annars kommer vi att förspilla den.
          </note>
          <note type="speaker">
            Anf. 36 GUDRUN SCHYMAN (v) replik:
          </note>
          <note>
            Fru talman! När jag lyssnade på Carl Bildts anförande var min
            spontana reaktion att den mannen saknar verklighetsuppfattning.
          </note>
          <note>
            Jag vet att Carl Bildt har varit ute och rest en del.
          </note>
          <note>
            Det har också jag gjort. Men jag undrar var Carl
          </note>
          <note>
            Bildt har varit. Han kan inte ha varit på något av de arbetslöshetskaféer
            som finns runt om i landet och som, tyvärr, finns i varje stad.
            Jag skulle vilja rekommendera ett besök där, Carl Bildt! Han kan
            inte ha varit i Gottsunda i Uppsala, som ändå har varit väl omskrivet
            när det gäller hur det har gått där både med den kommunala demokratin
            och med välfärden. Han kan knappast ha varit i
          </note>
          <note>
            Biskopsgården eller i Bergsjön i Göteborg. Jag antar att Carl
            Bildt inte heller har varit i vare sig
          </note>
          <note>
            Tensta eller Rinkeby utanför Stockholm.
          </note>
          <note>
            Det är synd, Carl Bildt, därför att det skulle ha gett en helt
            annan uppfattning om läget i landet. Det skulle ha visat på den
            ökande segregationen och på det faktum att den valfrihetsrevolution
            som ni är så stolta över att ha genomfört har inneburit minskad
            valfrihet för väldigt många människor.
          </note>
          <note>
            Att inte ha ett jobb och att inte ha en dagisplats är knappast
            valfrihet. Det kan inte vara fråga om valfrihet när vissa människor,
            lågavlönade, bor i vissa områden och andra människor bor i andra
            områden -- där det kanske i och för sig finns valfrihet, t.ex.
            på Östermalm där Carl Bildt själv bor. Där har man ju oerhört
            stor valfrihet åtminstone vad gäller läkare.
          </note>
          <note>
            Är det så här vi skall ha det? Är det priset för den valfrihetsrevolution
            som ni så envist och enträget vurmar för?
          </note>
          <note>
            Jag har sagt tidigare i denna talarstol att jag tycker att regeringen
            är inkompetent. Jag har också sagt:
          </note>
          <note>
            Jag tror inte att ni drivs av illvilja. Men ni saknar kompetens.
          </note>
          <note>
            Jag tar tillbaka det. Ni är mycket kompetenta i att genomföra
            det ni vill, nämligen återupprätta det svenska klassamhället.
            Ni är duktiga på det. Ni kallar det för valfrihetsrevolution.
            Men det är valfrihet för mycket mycket få människor, Carl
          </note>
          <note>
            Bildt!
          </note>
          <note>
            Jag skulle vilja att Carl Bildt åtminstone erkände att det i
            spåren av den här valfrihetsrevolutionen faktiskt finns stora
            sociala problem. Även om Carl
          </note>
          <note>
            Bildt inte själv går till nämnda ställen måste väl ändå någonting
            ha nått fram till regeringskanslierna som visar att det faktiskt
            inte står så bra till.
          </note>
          <note>
            Jag undrar hur ni har tänkt komma till rätta med det här. Jag
            vill inte höra något tal om uppgivenhet,
          </note>
          <note>
            Carl Bildt, när jag eller Ingvar Carlsson säger att vi vill ha
            ett samhälle som är rättvist och som bygger på solidaritet med
            ett ansvarstagande. Det är inte uppgivenhet, utan det är att återupprätta
            människovärdet. Det är att se till varje människas unika värde.
            Det är att se till att kollektiva lösningar kan vara väl så rationella
            och effektiva, inte minst från ekonomisk synpunkt -- faktiskt!
            Det är inte så att ett orättvist samhälle är ekonomiskt lönsamt,
            Carl Bildt! Tvärtom är det så att stora ekonomiska och sociala
            orättvisor också kostar pengar. Men framför allt handlar det om
            mänskligt lidande.
          </note>
          <note>
            Anf. 37 Statsminister CARL BILDT (m)
          </note>
          <note>
            replik:
          </note>
          <note>
            Fru talman! Det är alldeles uppenbart att man från den samlade
            vänstern med Carlsson--Schyman försöker att tala bort verkligheten,
            därför att verkligheten är att det nu går bättre för Sverige.
            Nu är det uppåt i företagen. Nu är det neråt med arbetslösheten.
            Nu ligger varslen rekordlågt. För tre år sedan, efter det att
            vänstern varit vid makten, gick det dåligt -- ja, allt sämre för
            Sverige. Det är verkligheten. Den kan ni inte tala bort. Den syns
            varhelst man rör sig.
          </note>
          <note>
            Sedan kort om valfriheten. Det är osocialt, Gudrun
          </note>
          <note>
            Schyman, att förvägra människor rätten att välja.
          </note>
          <note>
            Det är möjligt att det är kommunism eller socialism att man inte
            skall få välja skola. Men det är orätt gentemot individen, därför
            att varje individ och varje familj är unik. Ju mera vi bygger
            ett samhälle som ger dem möjlighet att få utlopp för sin egen
            valfrihet, desto bättre blir detta samhälle. Att förvägra dem
            rätten att välja är att förvägra dem rätten att forma sitt eget
            liv.
          </note>
          <note>
            Är då valfriheten fullständig? Nej, det är den inte.
          </note>
          <note>
            Det finns mycket kvar att göra i valfrihetsrevolutionen. Jag
            tycker att det skall vara mycket mera, över hela landet -- förvisso
            är det så.
          </note>
          <note>
            Men vi har börjat, och det är långt mycket mer av valfrihet nu
            än det var för tre år sedan. Ni vill ge socialdemokratin stöd
            att avskaffa allt detta.
          </note>
          <note>
            Dagens minisensation: Gudrun Schyman sade inte ett ord om Europapolitiken.
            Vad är inte detta? Låt mig ställa en enda fråga till Gudrun Schyman
            i det hänseendet: Hur kan Gudrun Schyman hävda att det EES-avtal
            som hon i denna talarstol sagt är ett hot mot Sveriges självständighet
            och ett hot mot
          </note>
          <note>
            Sveriges demokrati och att det skulle leda till vår underkastelse
            och nästan till vår undergång nu är den lösning som hon anbefaller
            för Sverige när hon skall säga nej till inflytandet och medlemskapet
            i samarbetet?
          </note>
          <note>
            Var finns logiken och konsekvensen i
          </note>
          <note>
            Vänsterpartiets försök till Europapolitik? Är det bara så att
            ni spelar på gammal isolationism i förbittringen över att kommunismen
            har gått i historiens grav?
          </note>
          <note type="speaker">
            Anf. 38 GUDRUN SCHYMAN (v) replik:
          </note>
          <note>
            Fru talman! Jag kan försäkra Carl Bildt om att vi har en alldeles
            utmärkt Europapolitik som bygger på att vi säger nej till svenskt
            medlemskap och på att vi samarbetar utifrån de villkor som innebär
            att vi har beslutanderätt och suveränitet kvar i det här landet.
          </note>
          <note>
            Men nu tillbaka till vardagen, Carl Bildt! Det är faktiskt så
            att kommunerna är mycket centrala om vi skall utveckla både valfrihet
            och välfärd för människor.
          </note>
          <note>
            Personligen tror jag att det är viktigare att kunna ha en bra
            skola att gå till än att kunna välja. Det viktigaste måste vara
            att man har ett jobb, inte att man kan välja. Valfriheten har
            väl inget värde i sig.
          </note>
          <note>
            Det är väl ändå innehållet -- livet -- som det handlar om, Carl
            Bildt!
          </note>
          <note>
            Den ekonomiska politik som ni bedriver har kritiserats av många,
            bl.a. av Kjell-Olof Feldt. Det är flera som har använt sig av
            hans bok i debatten.
          </note>
          <note>
            Jag skall också göra det. Kjell-Olof Feldt kan väl knappast kallas
            för kommunist, eller hur? Han skriver så här om regeringens politik
            vad gäller kommuner och landsting: Enligt finansministern innebär
            det -- alltså er politik -- om de kommunalt anställda skall ha
            samma löneutveckling som andra löntagare -- och det skall de väl
            -- att deras antal måste minska med minst 2 % per år under 90-talet.
          </note>
          <note>
            Detta är effekterna av Nathalieplanen. Det innebär att 100 000
            av sjukvårds- och skolpersonalen får gå.
          </note>
          <note>
            Är det ett led i att minska arbetslösheten? frågar jag.
          </note>
          <note>
            Kjell-Olof Feldt skriver vidare: Regeringen har ingen anvisning
            att ge om hur det skall gå till, och man kan starkt misstänka
            att finansministern själv inte har någon aning om vilka rationaliseringsmöjligheter
            som finns och var besparingarna skall tas.
          </note>
          <note>
            Det här är faktiskt någonting som berör människors vardag. Kjell-Olof
            Feldt säger också: Öser man dessutom på med försäkringar om att
            alla de nya styrmetoderna och privatiseringarna kan förena rationaliseringar
            med bättre service och ökad personlig valfrihet klarar man sig
            undan besvärliga konfrontationer med oroliga medborgare, i varje
            fall i förhoppningen att problemen inte hinner bli så allvarliga
            att taktiken avslöjas före valet.
          </note>
          <note>
            Hur har ni tänkt er det här med ständigt sparande i kommunerna,
            samtidigt som människor tydligen skall få fler jobb och höjda
            löner och kunna öka sin privata konsumtion? Hur skall detta gå
            till, Carl
          </note>
          <note>
            Bildt? Jag hoppas att Carl Bildt fick några goda råd nu av finansministern.
          </note>
          <note>
            Anf. 39 Statsminister CARL BILDT (m)
          </note>
          <note>
            replik:
          </note>
          <note>
            Fru talman! Självfallet fick jag goda råd av finansministern.
            Vad skulle jag annars få?
          </note>
          <note>
            Helt kort om valfriheten. Gudrun Schyman frågar mig om valfriheten
            har ett värde i sig. Det anser inte hon att den har, men det anser
            jag. Varför då? Ja --
          </note>
          <note>
            och här är det väldiga fundamentala skillnader --
          </note>
          <note>
            därför att friheten har ett värde i sig i ett samhälle.
          </note>
          <note>
            Det är friheten som ger samhället dess värde för individen och
            ger den möjlighet att forma ett liv i enlighet med sina egna önskningar.
          </note>
          <note>
            Sedan behöver vi en stark stat som ger ramar, lagar, en grundläggande
            social trygghet -- och ibland också valfrihet i det konkreta innehållet
            som vi när det gäller friskolor, skolpeng och möjligheterna att
            sätta upp alternativa dagis. Allt detta vill Gudrun
          </note>
          <note>
            Schyman förbjuda. Allt skall tvingas in i den kollektivistiska
            tvångströjan. För mig har valfriheten ett värde i sig. För Gudrun
            Schyman har den inget värde alls.
          </note>
          <note>
            Så till frågan om Europa. Varför vill Gudrun
          </note>
          <note>
            Schyman göra Sverige till en lydstat under Bryssel?
          </note>
          <note>
            Det var så hon beskrev EES-avtalet när det diskuterades i denna
            kammare. Nu är hon EES-
          </note>
          <note>
            drottningen i den svenska Europadebatten. Hon säger nej till
            att delta i samarbetet, nej till medinflytande, men hon förordar
            det EES-avtal som skulle göra oss till en lydstat och som skulle
            göra att vi förlorade vår självbestämmanderätt. Var finns logiken?
          </note>
          <note>
            Ytterligare en fråga i denna del: Vilka är
          </note>
          <note>
            Vänsterpartiets vänner i denna politik? Det är de extrema, reaktionära
            högerliberalerna, i vissa länder extremnationalister gränsande
            till fascister.
          </note>
          <note>
            Det är kvarvarande kommunistiska sekter i vissa europeiska länder.
            Det finns inte ett anständigt vänsterparti i hela det västliga
            Europa som delar er isolationism och er trångsynthet när det gäller
            synen på samarbete i Europa! Ni är emot valfrihet, det vet vi.
            Ni är emot europeiskt samarbete, det vet vi också. Så kommer det
            också att gå som det går för er, som kommunistiskt parti.
          </note>
          <note>
            (Applåder)
          </note>
          <note type="speaker">
            Anf. 40 Socialminister BENGT WESTERBERG (fp):
          </note>
          <note>
            Fru talman! I valet 1991 beslutade svenska folket att byta regering.
            Många gjorde det i känslan av att allt inte stod rätt till i vårt
            Sverige.
          </note>
          <note>
            Något måste vara fel när bankerna trugar på människor lån och
            konsumtionen hålls uppe genom att människor lånar mer än de sparar.
          </note>
          <note>
            Något måste vara fel när svenska företag år efter år förlorar
            marknadsandelar i konkurrens med företag från andra länder.
          </note>
          <note>
            Något måste vara fel när småföretagare många gånger tvingas pantsätta
            familjens villa och låna pengar för att kunna betala förmögenhetsskatt
            på byggnader och maskiner som är nerplöjda i deras företag.
          </note>
          <note>
            Något måste vara fel när svenska uppfinnare och innovatörer inte
            kan finna avsättning i Sverige för uppfinningar som har en stor
            potentiell marknad, utan måste vända sig utomlands.
          </note>
          <note>
            Något måste vara fel när svenska företag lägger nästan alla investeringar
            i andra europeiska länder än Sverige.
          </note>
          <note>
            Något måste vara fel när statsmakterna anser sig ha råd att skattesubventionera
            medlemsavgifter i facket men inte att finansiera viktiga reformer
            för det glömda Sverige.
          </note>
          <note>
            Något måste vara fel när enskilda medborgare får välja blöjor
            men inte dagis, omslagspapper till skolböckerna men inte skola,
            plåster men inte läkare -- dvs. när de får göra alla de mindre
            viktiga valen själva men inte de viktiga.
          </note>
          <note>
            Något måste vara fel när förskollärare hindras från att starta
            eget, trots att det finns långa dagisköer.
          </note>
          <note>
            Något måste vara fel när människor tvingas vänta på operationer
            och behandlingar i sjukvården trots att det finns både lediga
            lokaler och personal som är villig att ställa upp.
          </note>
          <note>
            Något måste vara fel när man får lika mycket eller t.o.m. mer
            betalt om man är hemma och sjuk än om man går till jobbet.
          </note>
          <note>
            Något måste vara fel -- ja, jag skulle kunna fortsätta den här
            uppräkningen länge till, men de här exemplen kan räcka. Att ändra
            på allt detta har varit en central uppgift för den här regeringen
            som tillträdde efter valet 1991. På punkt efter punkt har vi under
            det gångna åren lagt om politiken och rättat till missförhållanden.
          </note>
          <note>
            Det känns angeläget att påminna om detta därför att det är så
            lätt att glömma. Oftast har de här förändringarna skett i strid
            med socialdemokraterna. Deras vision om framtiden återfinns i
            hög grad i den backspegel som jag just har tittat i.
          </note>
          <note>
            Men visst har de här tre åren också rymt besvikelser. Vi liberaler
            dolde inte i valrörelsen
          </note>
          <note>
            1991 att stora problem väntade i svensk ekonomi. I
          </note>
          <note>
            vårt valmanifest skrev vi: ''Svensk ekonomi är i kris. Svenska
            företag slås ut. Kostnadsökningarna har år efter år försämrat
            konkurrenskraften, industriproduktionen minskar, arbetslösheten
            stiger, företagen satsar alltmer av sina pengar utomlands, trots
            att efterkrigstidens längsta högkonjunktur har infallit under
            det årtionde som socialdemokraterna har suttit vid makten har
            de inte lyckats lösa de grundläggande problemen i svensk ekonomi.''
          </note>
          <note>
            Fru talman! Detta kallade Ingvar Carlsson och
          </note>
          <note>
            Allan Larsson för ''svartmålning''. Men det visade sig dess värre
            snarare vara en skönmålning. I själva verket underskattade även
            vi problemen. De var större än vad vi hade förstått. Därför har
            det också tagit längre tid att vända utvecklingen än vad vi hade
            hoppats.
          </note>
          <note>
            Att sanera de offentliga finanserna och skapa förutsättningar
            för nya jobb har varit regeringens största och svåraste uppgifterna
            under de här åren.
          </note>
          <note>
            Jag vill hävda att vi har tagit krafttag för att sanera de offentliga
            finanserna. Det finns de som tycker att vi borde ha gjort ännu
            mer. Men redan det som vi har gjort har gjorts under hårt motstånd
            från
          </note>
          <note>
            Socialdemokraterna.
          </note>
          <note>
            Av alla de budgetförstärkningar som regeringen har lagt fram
            har Socialdemokraterna motsatt sig åtminstone 40 miljarder kronor.
            Och det utan att redovisa några alternativ!
          </note>
          <note>
            I några fall har de i efterhand accepterat vårt förslag, men
            först sedan de har försökt -- och ofta lyckats -- vinna poänger
            på sitt motstånd.
          </note>
          <note>
            Den sänkning av statsbidraget i kommunerna med
          </note>
          <note>
            7 miljarder kronor som regeringen drev igenom inför 1993 är ett
            exempel. Socialdemokraterna gick emot den. Jag vet inte hur många
            gånger jag har hört socialdemokrater gråta stora krokodiltårar
            över indragningen och hävda att den är orsaken till snart sagt
            alla de bekymmer som kommunerna har haft under de här åren.
          </note>
          <note>
            Men med facit i hand kan vi konstatera att 1993, ekonomiskt sett,
            var ett bra år för kommunerna.
          </note>
          <note>
            Det gav, trots indragningen, ett finansiellt överskott på 25
            miljarder kronor. Sanningen är att det inte i första hand var
            indragningen på 7
          </note>
          <note>
            miljarder som har tvingat fram rationaliseringar i kommunerna,
            utan de dystra långsiktiga utsikterna för kommunernas ekonomi.
          </note>
          <note>
            Så småningom har Socialdemokraterna insett detta. Göran Persson
            säger nu rakt ut att det inte blir några ytterligare statsbidrag
            till kommunerna om Socialdemokraterna kommer tillbaka till makten.
            Det vore bra om Ingvar Carlsson kunde erkänna att det pågående
            effektiviseringsarbetet måste fortsätta oavsett vilken regering
            Sverige har efter valet i höst.
          </note>
          <note>
            Socialdemokraterna har inte bara gått emot en stor del av budgetförstärkningarna.
            De vill också få människor att tro att många av de åtgärder som
            de till sist har accepterat bara är tillfälliga. Men tillfälliga
            åtgärder löser inte problemet med det strukturella budgetunderskottet.
            Det kräver permanenta åtgärder. Så om Socialdemokraterna tänker
            göra allvar av löftet att så småningom återställa t.ex. ersättningsnivån
            i arbetslöshetsförsäkringen kräver det andra besparingar i stället,
            eller höjda skatter.
          </note>
          <note>
            En av de obalanser som återstår att lösa gäller ATP.
          </note>
          <note>
            Inbetalningarna kommer även efter den avgiftshöjning som riksdagen
            beslutade om häromdagen att understiga utbetalningarna med ungefär
            15 miljarder kronor. Jag har gett besked om att Folkpartiet anser
            att den bördan måste fördelas mellan den aktiva generationen och
            pensionärerna på ett sådant sätt att inga pensionärer får sänkt
            pension. Många andra går som katten kring het gröt när det gäller
            detta. Jag skulle därför vilja fråga Ingvar Carlsson: Hur har
          </note>
          <note>
            Socialdemokraterna tänkt sig att klara underskottet i ATP?
          </note>
          <note>
            Socialdemokraternas hittillsvarande strategi har varit bisatsmoralens.
            Tydligt, i huvudsatserna, går de emot regeringens förslag. Vagt,
            i bisatserna, antyder de att också en socialdemokratisk regering
            skulle tvingas spara och höja skatter.
          </note>
          <note>
            Göran Perssons framträdande här i kammaren i går var en lysande
            uppvisning i denna bisatsmoral. Alla de konkreta förslag som Anne
            Wibble redovisade sade han nej till, men vilka hans alternativ
            var fick ingen veta.
          </note>
          <note>
            Det enda konkreta exempel på besparing som han gav var vårdnadsbidraget.
            Det var verkligen tur för
          </note>
          <note>
            Socialdemokraterna att det till slut blev ett vårdnadsbidrag,
            för annars hade de stått helt utan exempel. Men de vet naturligtvis
            att det inte räcker särskilt långt. Frågan om vi som vanligt skall
            behöva vänta till efter valet på socialdemokraternas besked eller
            om de denna gång tänker ge några besked före valet är fortfarande
            obesvarad.
          </note>
          <note>
            Fru talman! Att minska budgetunderskottet är viktigt för att
            skapa förtroende på de finansiella marknaderna och därmed för
            att få ned räntan. Det är i sin tur en viktig förutsättning för
            att klara den andra huvuduppgiften: att få fram nya jobb.
          </note>
          <note>
            Vi behöver fram till sekelskiftet -- som jag sade tidigare i
            mitt replikskifte med Ingvar Carlsson --
          </note>
          <note>
            ett tillskott på minst en halv miljon nya jobb i det privata
            näringslivet. De frågor som jag ställde till
          </note>
          <note>
            Ingvar Carlsson tidigare, dvs. hur
          </note>
          <note>
            Socialdemokraterna kan tro att den politik som på
          </note>
          <note>
            40 år inte har skapat något tillskott av jobb nu skall göra det
            på sex sju år framåt och hur de kan tro att företagare skall investera
            riskfyllt i små företag, när man får bättre avkastning efter skatt
            genom att sätta in pengarna på bank eller köpa statsobligationer,
            har inte fått några svar.
          </note>
          <note>
            Jag kan än en gång slå fast att två alternativ här står mot varandra.
            Det ena är att återgå till den socialdemokratiska politik som
            inte har givit några jobb. Det andra är att fortsätta den politik
            för bättre villkor för företag och företagare som regeringen har
            inlett. Vi börjar nu se resultat av den politiken, och -- som
            har sagts tidigare -- svenska företagare är i dag de mest optimistiska
            i
          </note>
          <note>
            Västeuropa, särskilt när det gäller möjligheterna att få fram
            nya jobb.
          </note>
          <note>
            Fru talman! Även om mycket av debatten under denna mandatperiod,
            med all rätt, har handlat om budgetunderskott och arbetslöshet,
            har dessa år också rymt annat. Inte minst på välfärds- och jämställdhetsområdena
            har det i hög grad varit en reformperiod. Jag och mina liberala
            partivänner i denna kammare känner stolthet över de resultat som
            vi har uppnått under dessa år.
          </note>
          <note>
            I många år har vi engagerat oss i kampen för att skapa bättre
            villkor för människor som lever i det glömda Sverige. I praktisk
            handling har vi under dessa år drivit fram en rad viktiga handikappreformer,
            en vårdgaranti, som i stort sett har eliminerat operationsköerna
            i sjukvården, en snabb utbyggnad av gruppbostäder, ålderdomshem
            och andra särskilda boendeformer för äldre samt en angelägen reform
            för psykiskt sjuka.
          </note>
          <note>
            I många år har vi engagerat oss i kampen för ökad valfrihet.
            I praktisk handling har vi under dessa år medverkat till en valfrihetsrevolution
            i välfärdspolitiken. Alla -- inte bara den välbeställda överklassen
            -- har fått möjlighet att välja barnomsorg, skola och husläkare.
            Det och intenting annat är innebörden bl.a. i den skolpeng som
            vi har infört. Och möjligheterna för enskilda initiativ och alternativ
            har vidgats.
          </note>
          <note>
            I många år har vi varit pådrivande för en mer aktiv jämställdhetspolitik.
            I praktisk handling har vi nu drivit fram en offensiv för att
            skapa förutsättningar för att under resten av detta decennium
            ta rejäla steg på vägen mot en verklig jämställdhet mellan kvinnor
            och män. Jämställdhetslagen skärps den 1
          </note>
          <note>
            juli och från årsskiftet införs en pappamånad och en barnomsorgsgaranti.
          </note>
          <note>
            En hel del har gjorts. Men självklart finns det fortfarande brister.
            Vi vill fortsätta för att kunna attackera också dem.
          </note>
          <note>
            Fru talman! Dagens Nyheters politiske redaktör
          </note>
          <note>
            Hans Bergström skrev häromdagen om hur
          </note>
          <note>
            Socialdemokraternas standardangrepp mot mig är att jag är ''len
            i rösten, men när det kommer till praktisk handling sticker bokfoten
            fram''. Jag känner igen beskrivningen. Kjell-Olof Feldt var först
            med den i valrörelsen 1988. Den har återkommit i många angrepp
            denna vår.
          </note>
          <note>
            Anklagelsen skall väl närmast uppfattas så att många socialdemokrater
            är oroliga för att deras sympatisörer skall gilla de värderingar
            som jag står för. Därför vill Socialdemokraterna gärna göra gällande
            att mina handlingar, t.ex. besparingar i offentliga utgifter eller
            lättnader i aktiebeskattningen, står i strid med dessa värderingar.
          </note>
          <note>
            Ja, jag är en övertygad anhängare av den svenska välfärdsmodellen,
            men jag är också övertygad om att jag just därför måste ha modet
            att fatta också obekväma beslut, som är nödvändiga för att skapa
            balans i svensk ekonomi. Besparingar som är nödvändiga för att
            eliminera det stora budgetunderskottet står inte i strid med höga
            ambitioner i välfärdspolitiken. Tvärtom är de ett led i försvaret
            av den sociala välfärden.
          </note>
          <note>
            Lättnader i aktiebeskattningen, som är strategiska för att skapa
            förutsättningar för att små företag äntligen skall kunna växa
            och ge fler jobb, står inte heller i strid med höga ambitioner
            i välfärdspolitiken. Tvärtom är de ett led i byggandet av en starkare
            bas för den sociala välfärden.
          </note>
          <note>
            Sanningen är att det ibland krävs hårda nypor för att försvara
            mjuka värden och för att klara välfärden.
          </note>
          <note>
            Fru talman! Att skapa förutsättningar för minst en halv miljon
            nya jobb i det privata näringslivet fram till sekelskiftet genom
            bättre villkor för nya företag och småföretag och genom sanering
            av de offentliga finanserna,
          </note>
          <note>
            att försvara men också förnya välfärden, bl.a.
          </note>
          <note>
            genom ökad valfrihet,
          </note>
          <note>
            att intensifiera arbetet för verklig jämställdhet mellan kvinnor
            och män, inte minst för rättvisa kvinnolöner, och
          </note>
          <note>
            att göra Sverige till en engagerad och aktiv medlem i den europeiska
            unionen,
          </note>
          <note>
            detta är de mål som vi liberaler i höstens val kommer att be
            om väljarnas stöd för att arbeta mot.
          </note>
          <note>
            Vi törs säga som det är. Vi törs utmana dem som är större. Vi
            törs utmana opinioner och gå före.
          </note>
          <note>
            Därför går vi också ut i valrörelsen med stor tillförsikt.
          </note>
          <note>
            (Applåder)
          </note>
          <note type="speaker">
            Anf. 41 INGVAR CARLSSON (s) replik:
          </note>
          <note>
            Fru talman! Jag kan konstatera att det i förra omgången var fru
            talmannen som räknade rätt och jag som räknade fel. Jag hade inte
            rätt till ytterligare replik.
          </note>
          <note>
            Det är riktigt att vi socialdemokrater tycker att
          </note>
          <note>
            Bengt Westerberg ofta säger bra saker. Men sedan är det svårt
            att få hans handlingar att gå ihop med hans uttalanden. Detta
            har vi också givit uttryck för. Mitt tydligaste exempel -- det
            fall då jag blev mest besviken -- var skattereformen, där vi gjorde
            upp till ett politiskt pris som var ganska högt för oss.
          </note>
          <note>
            Med den likställda beskattningen tog vi ett rejält tag för att
            stoppa skatteplanering och skattefusk.
          </note>
          <note>
            Sedan gick Folkpartiet ifrån uppgörelsen. Sådana exempel skapar
            tveksamhet. Delvis kan det förklaras med att Folkpartiet sitter
            i en moderatledd regering.
          </note>
          <note>
            Vi är för möjligheten att välja skola. Den möjligheten införde
            vi. Men skolpengen är något annat. Den systematiskt missgynnar
            de vanliga skolorna och gynnar de privata. Lägger man dessutom
            avgifter på dessa skolor, har vi en segregering av skolan. Detta
            kommer vi socialdemokrater att bestämt motarbeta.
          </note>
          <note>
            Vi införde möjligheten att välja läkare. Vi hade ett system med
            vårdcentraler, företagsläkare, distriktssköterskor och möjlighet
            att söka akut på sjukhus. Det var bra från valfrihetssynpunkt.
          </note>
          <note>
            Husläkarsystemet innebär ett ökat tvång och är därför ingen valfrihetsreform.
            Genom privatläkarnas etableringsmöjligheter ökar dessutom kostnaderna
            med 1,2 miljarder kronor, som måste tas från de vanliga sjukhusen.
            Detta inser nu de som jobbar med sjukvård ute i landstingen även
            på den borgerliga sidan. Det var en felaktig och oklok politik.
          </note>
          <note>
            Jag tycker faktiskt att regeringen och Folkpartiet skall vara
            litet lågmälda när det gäller förmågan att spara. Ni har alldeles
            nyss beslutat om ett vårdnadsbidrag på 4 000 miljoner kronor brutto,
            om ni så vill. Ni har sänkt kapitalskatterna med 25
          </note>
          <note>
            miljarder kronor. Pensionsfonderna har tömts,
          </note>
          <note>
            Bengt Westerberg, på 30 miljarder kronor för att hålla i gång
            Moderaternas systemskifteskampanj.
          </note>
          <note>
            Finansministern säger att det är underskott i systemet. Om ni
            till att börja med låtit de pengarna ligga kvar hade ni åtminstone
            haft det rejäla startkapitalet.
          </note>
          <note>
            Det påstås att finansministern har räknat rejält fel.
          </note>
          <note>
            Jag vill undersöka det närmare innan jag tar upp en debatt. Jag
            har bara konstaterat att vi har träffat en viktig överenskommelse
            om pensionsfrågan, och jag tycker att vi där har tagit ett betydande
            ansvar.
          </note>
          <note>
            Dessutom har ni skänkt bort en hel del ytterligare pengar i samband
            med försäljningen av de statliga företagen. Inte har ni haft någon
            särskilt god förmåga att hålla i pengarna!
          </note>
          <note>
            Ja, vi börjar med att ta bort vårdnadsbidraget. Vi tänker skapa
            en rättvis kapitalbeskattning. Vi är beredda att dra ned mera
            på försvaret och jordbruket. Vi skulle återgå till en ansvarsfull
            och stram budgetpolitik och inte minst en politik som satsar på
            tillväxt så att vi ökar inkomsterna. Jag tror att Bengt Westerberg
            och jag är överens om att det är avgörande om vi skall komma till
            rätta med budgetunderskottet.
          </note>
          <note type="speaker">
            Anf. 42 Socialminister BENGT WESTERBERG (fp) replik:
          </note>
          <note>
            Fru talman! Valfriheten är en viktig kvalitetsfråga.
          </note>
          <note>
            Ingvar Carlsson säger att han är emot avgifter i skolan. Det
            är vi också. Det var precis därför vi medverkade till att införa
            skolpengen. Skolpengen har öppnat friskolorna också för de människor
            som inte har varit beredda att ta fram plånboken och betala mer
            utöver det de har betalat i skatt.
          </note>
          <note>
            Om det visar sig att det finns friskolor som trots detta tar
            ut avgifter är vi beredda att gå in och förhindra det. Vi tycker
            att det är fel att det skall vara så.
          </note>
          <note>
            Det är ett faktum att det är just avgifterna som har varit segregerande
            när det har gällt friskolorna under de år socialdemokraterna har
            haft det avgörande inflytandet. Det är bara de som har varit beredda
            att betala tusentals kronor varje termin utöver skatten som har
            haft tillgång till friskolorna och möjlighet att komma in. Det
            är precis detta vi vill komma ifrån.
          </note>
          <note>
            Därför är skolpengsreformen en reform för integration och inte,
            som socialdemokrater ofta påstår, en reform som leder till segregation.
          </note>
          <note>
            Husläkarreformen innebar att vi för första gången i Sverige fick
            rätt att som enskilda medborgare välja en egen läkare. Detta var
            naturligtvis en mycket central och viktig valfrihetsreform. Den
            lag som
          </note>
          <note>
            Socialdemokraterna med stöd av Vänsterpartiet och Nydemokraterna
            vill avskaffa säger just detta --
          </note>
          <note>
            inte så väldigt mycket annat faktiskt -- att varje medborgare
            själv skall ha rätt att välja en läkare.
          </note>
          <note>
            Det är viktigt att den reformen får ett stort stöd i valet så
            att vi kan fullfölja den.
          </note>
          <note>
            Jag konstaterar att Ingvar Carlsson inte kan svara på frågan
            om vad Socialdemokraterna skall göra med underskottet i ATP. Det
            handlar inte om felräkning eller någonting sådant. Det är ett
            underskott som finns redovisat sedan flera år tillbaka i ATP-systemet.
            Även efter den avgiftshöjning riksdagen beslutade om i stor enighet
            för några dagar sedan är det ett underskott på 15 miljarder kronor.
          </note>
          <note>
            Göran Persson antydde i går att han inte är beredd att vara med
            på avgiftshöjningar eller att göra något som är riktat mot pensionärerna.
            Men hur skall ni socialdemokrater då klara detta underskott?
          </note>
          <note>
            Tänker ni bara hålla tummen, eller hur tror ni egentligen att
            det skall gå till?
          </note>
          <note>
            Fru talman! Jag vill till sist nämna rättvisa skatter.
          </note>
          <note>
            Självfallet delar jag Ingvar Carlssons uppfattning att skattereformen
            var en bra reform, och speciellt att man skulle behandla olika
            inkomster och utgifter likadant. Jag beklagade djupt att
          </note>
          <note>
            Socialdemokraterna hoppade av just från kravet på likställdhet
            innan reformen var satt i sjön och gick ut och begärde sänkt matmoms.
            Det var mycket beklagligt.
          </note>
          <note>
            Det fanns ett undantag från likställighetsprincipen i skattereformen.
            Det var dubbelbeskattningen, dvs.
          </note>
          <note>
            att man behandlade utdelningar på aktier på ett annat sätt än
            pengar som man fick som ränta på ett bankkonto eller avkastning
            på statsobligationer.
          </note>
          <note>
            Det har varit en hämmande faktor för småföretagsamheten i Sverige,
            och det är därför vi har ändrat det.
          </note>
          <note>
            Att reformen får vara kvar är ett villkor för att vi skall kunna
            få de jobb vi behöver i Sverige fram till sekelskiftet. Därför
            är Socialdemokraternas löfte att riva upp reformen ett hot mot
            en positiv utveckling på arbetsmarknaden.
          </note>
          <note>
            (Applåder)
          </note>
          <note type="speaker">
            Anf. 43 HARRIET COLLIANDER (nyd)
          </note>
          <note>
            replik:
          </note>
          <note>
            Fru talman! Bengt Westerberg sade många bra saker i sitt anförande.
            Det var många bra saker som sades om valfriheten. För mig är valfrihet
            ett honnörsord. Men varför medverkar då inte Bengt
          </note>
          <note>
            Westerberg till full valfrihet i familjepolitiken vad gäller
            barnomsorgen?
          </note>
          <note>
            Ny demokrati såg till att ett första steg togs mot systemskiftet
            i familjepolitiken. Det leder just till rättvisa och valfrihet.
          </note>
          <note>
            Vi har många gånger i denna kammare presenterat vårt eget förslag
            till familjepolitik. Bengt
          </note>
          <note>
            Westerberg vet kanske vad det går ut på. Vi vill ta alla de pengar
            som går från staten inom familjepolitikens ram, t.ex. föräldraförsäkringen,
            och lägga dem i en stor påse. Vi vill fördela dem till alla barnfamiljer
            i Sverige. Vi vill ha en vårdnadsersättning som maximalt kan bli
            8 000 kr i månaden. Den är skattefri. Den är pensionsgrundande.
            Därefter vill vi ha ett barnbidrag på 1 000 kr i månaden.
          </note>
          <note>
            Allt detta skall vara behovsprövat. Vi anser att de som har mycket
            höga inkomster inte behöver bidrag och hjälp till detta. Vi menar
            att det inte behöver utgå några bidrag till dem som tjänar över
            en halv miljon.
          </note>
          <note>
            Varför säger ni inte ja till Ny demokratis familjepolitik? Den
            skulle faktiskt ge full valfrihet och rättvisa. Familjerna skulle
            alltså kunna välja att någon i familjen är hemma och tar hand
            om barn eller att köpa barnomsorg. Det kallar jag för full valfrihet.
          </note>
          <note>
            Vårt förslag skulle faktiskt spara 20 miljarder till statskassan,
            Bengt Westerberg. Det har
          </note>
          <note>
            Finansdepartementet räknat ut. Med tanke på att vi har en sådan
            statsskuld och ett sådant budgetunderskott tycker jag att det
            är väl värt att tänka på att införa vårt förslag. Man sparar 20
          </note>
          <note>
            miljarder till statskassan och får dessutom rättvisa och valfrihet.
          </note>
          <note>
            Varför är ni inte för valfrihet i barnomsorgen och familjepolitiken?
          </note>
          <note type="speaker">
            Anf. 44 Socialminister BENGT WESTERBERG (fp) replik:
          </note>
          <note>
            Fru talman! Jag tror att det är uppenbart för alla att barnfamiljernas
            valfrihet kommer att reduceras högst avsevärt om man tar 20 miljarder
            av de pengar som vi i dag hjälper till att stödja dem med.
          </note>
          <note>
            Nydemokraterna vill t.ex. ta bort bidragsförskottet, dvs. det
            stöd som går till ensamstående föräldrar -- oftast kvinnor --
            för att de skall kunna leva ett någorlunda drägligt liv. Det är
            jobbigt att vara ensamstående förälder ändå, men det hjälper åtminstone
            upp den ekonomiska situationen.
          </note>
          <note>
            Det är klart att deras valfrihet och deras möjligheter att styra
            sitt liv skulle reduceras högst avsevärt om nydemokraterna fick
            som de vill.
          </note>
          <note>
            Harriet Colliander talar om att det skulle bli en större valfrihet
            om man tog alla pengar -- hela det familjepolitiska stödet --
            och delade ut det lika över alla barn eller barnfamiljer. Nej,
            självfallet skulle det inte skapa valfrihet. Då tar man ingen
            hänsyn till hur mycket dessa barnfamiljer själva bidrar med till
            den gemensamma kakan. Man behandlar människor som förvärvsarbetar
            på samma sätt som de som inte förvärvsarbetar. Det är klart att
            det inte skapar någon rättvisa. Det innebär i praktiken att de
            som ändå förvärvsarbetar får vara med och subventionera dem som
            inte förvärvsarbetar, och det är varken valfrihet eller rättvisa.
            Det är i själva verket ett fullständigt obegripligt förslag.
          </note>
          <note>
            Nydemokraterna brukar ofta också tala om inkomstprövning. Personer
            som har miljoninkomster behöver inga barnbidrag.
          </note>
          <note>
            Vi har i praktiken ett familjepolitiskt stöd som är inkomstprövat,
            nämligen bostadsbidraget. Det har en del fördelar, t.ex. just
            att man kan rikta pengarna till dem som har låga inkomster och
            höga boendekostnader. Men det har också den nackdelen att det
            leder till höga marginaleffekter.
          </note>
          <note>
            När man lägger marginalskatten och nedtrappningen av bostadsbidragen
            och ofta inkomstprövade dagisavgifter ovanpå varandra kan många
            familjer redan i dag komma upp i väldigt höga marginaleffekter.
          </note>
          <note>
            Skulle vi därtill inkomstpröva barnbidragen eller, som Mona Sahlin
            har föreslagit, bidragsförskottet, skärps marginaleffekterna ytterligare.
            Det är mycket lätt att räkna fram exempel som visar att t.ex.
            en ensamstående mamma som är sjuksköterska eller lågstadielärare
            då skulle förlora hela den inkomstökning som hon till äventyrs
            kan kämpa sig till i en avtalsförhandling eller genom att byta
            jobb. Jag tycker inte att det är något särskilt bra förslag.
          </note>
          <note>
            Det klingar falskt när Harriet Colliander talar om valfrihet.
            Så sent som i går morse, eller möjligen i förrgår, röstade nydemokraterna
            här i kammaren emot etableringsfrihet för tandläkare. Vad var
            det annat än en röst mot en viktig valfrihetsreform?
          </note>
          <note>
            (Applåder)
          </note>
          <note type="speaker">
            Anf. 45 HARRIET COLLIANDER (nyd)
          </note>
          <note>
            replik:
          </note>
          <note>
            Fru talman! Sverige har världens mest generösa familjepolitik.
            Den kostar ungefär 85 miljarder kronor om året. Vad jag sade,
            Bengt Westerberg, var att med en helt omlagd familjepolitik enligt
            vår idé skulle vi spara 20 miljarder till statskassan. Jag sade
            inte att man skulle ta bort någonting. Man skall göra en radikal
            förändring, som skulle göra att det blev rättvisa och valfrihet.
          </note>
          <note>
            Jag kan konstatera att vi har helt olika grundsyn på familjepolitiken
            och vad som är rättvisa och valfrihet. Jag har personligen upplevt
            den djupa orättvisan i att man faktiskt betalar sin barnomsorg
            själv, med arbetsgivaravgift och skatt osv., samtidigt som man
            subventionerar andras barnomsorg.
          </note>
          <note>
            Man kan diskutera nivåerna och detaljer i vårt förslag. Men det
            är faktiskt idén som är intressant att diskutera.
          </note>
          <note>
            Jag vill återkomma till bidragsförskottet. Vad vi menar är att
            man skall se till att det inte fuskas med bidragsförskott. Att
            det skall tas bort från ensamma mödrar har inte Ny demokrati föreslagit.
            Men som på många andra områden har vi föreslagit att man skall
            stävja bidragsfusk.
          </note>
          <note type="speaker">
            Anf. 46 Socialminister BENGT WESTERBERG (fp) replik:
          </note>
          <note>
            Fru talman! Jag delar helt Harriet Collianders uppfattning att
            Sverige tillhör de länder som har den mest generösa och bästa
            familjepolitiken. Det har också lett till en rad positiva resultat.
            När man gör stora internationella jämförelser av vilka effekter
            familjepolitiken och en del andra politikområden ger kan vi konstatera
            att Sverige är det land i världen som är mest jämställt. Sverige
            är också ett av de länder i världen som erbjuder sina barn den
            bästa standarden.
          </note>
          <note>
            Ute i Europa -- i Spanien, Italien, Frankrike,
          </note>
          <note>
            Tyskland och många östeuropeiska stater -- är man i dag bekymrad
            över att nativiteten, födelsetalen, är så låg. Man är bekymrad
            över att varje kvinna kanske inte föder mer än 1,3 barn. Ett viktigt
            skäl till att man har hamnat i denna situation är att kvinnor
            där inte har den valfrihet som de har i
          </note>
          <note>
            Sverige. Där måste de välja, antingen att satsa på jobbet, göra
            yrkeskarriär, eller att bilda familj. När fler och fler kvinnor
            tycker att det ekonomiska oberoendet, den ekonomiska självständigheten
            är mycket värd och väljer yrkeskarriären, avstår de från familjen.
            Effekten blir att det föds mycket få barn.
          </note>
          <note>
            I Sverige har vi lyckats undvika att hamna i denna fälla. Det
            beror just på den generösa familjepolitik vi för, med en bra föräldraförsäkring,
            en bra barnomsorg nu kompletterad med ett bra vårdnadsbidrag.
            Det är tack vare den familjepolitiken.
          </note>
          <note>
            Jag tycker att de stora vinster för jämställdheten, barnen och
            födelsetalen som vi får i Sveige är värda de 80 eller 85 miljarder
            kronor som vi satsar på svensk familjepolitik. Det ger också svenska
            kvinnor en valfrihet som kvinnor i andra länder inte har. Det
            är värt mycket pengar.
          </note>
          <note>
            (Applåder)
          </note>
          <note type="speaker">
            Anf. 47 GUDRUN SCHYMAN (v) replik:
          </note>
          <note>
            Fru talman! Bengt Westerberg talar gärna och vältaligt om välfärd.
            Det är bra. Men man kan konstatera att det av er stolta paroll
            om ett eget rum på långvården blev en egen säng i korridoren för
            en del.
          </note>
          <note>
            Jag tänkte tala om en annan välfärdsfråga med
          </note>
          <note>
            Bengt Westerberg. Det gäller jobben. Bengt
          </note>
          <note>
            Westerberg har talat om företagarna. Jag tänker tala om löntagarna.
            Företagen behöver ju sina löntagare. De behöver ha löntagare som
            är fria på jobbet, som kan yttra sig i frågor och utveckla sitt
            arbete och sitt företag. För att det skall bli möjligt krävs också
            en arbetsrättslig lagstiftning som ger människor möjlighet till
            detta.
          </note>
          <note>
            Vi har ett praktexempel alldeles inpå oss. Det gäller
          </note>
          <note>
            Kjell-Erik Karlsson på Värö bruk, som nu lyckligtvis fick tillbaka
            sitt jobb. Det fanns stor oro inför om det verkligen skulle gå
            så. Framför allt fanns det inte någon lagstiftning som garanterade
            honom det.
          </note>
          <note>
            Det måste vara något fel när människor som tar ansvar på sitt
            arbete, påpekar missförhållanden, använder sina demokratiska fri-
            och rättigheter och arbetar politiskt för att få till stånd förändringar
            tvingas bort från sina arbeten. Det var vad som hände med Kjell-Erik
            Karlsson.
          </note>
          <note>
            Nu arbetar en kommitté som heter
          </note>
          <note>
            Arbetsrättskommittén. Den jobbar på en ny och försämrad arbetsrättslagstiftning.
            Folkpartiets representant i denna utredning har förklarat i det
            senaste numret av Kommunalarbetaren att förslagen, som redan finns
            färdiga, kommer att undanhållas offentligheten av valtaktiska
            skäl. Han säger så här: Det är ingen bra tidpunkt att presentera
            förslaget i valrörelsen, för då blir det svårt att få en seriös
            diskussion. Centerns ledamot har sagt samma sak.
          </note>
          <note>
            De föreslagna förändringarna går i korthet ut på att det skall
            bli lättare att sparka anställda som är obekväma och att arbetsgivaren
            skall få utökade möjligheter att välja och vraka bland sina anställda
            om det uppstår arbetsbrist. Det skall bli billigare för arbetsgivare
            att bryta mot lagar och avtal. Fackets rätt till centrala medbestämmandeförhandlingar
            tas bort. Förhandlingsrätten beträffande chefstillsättningar tas
            bort osv. Det är en systematisk försämring och uppluckring av
            den arbetsrättslagstiftning vi har här i landet.
          </note>
          <note>
            Jag skulle vilja fråga Bengt Westerberg: Är detta i linje med
            den liberala politiken? Är det sådana förslag ni tänker fortsätta
            att aktivt stödja i en kommande regering eller i opposition? Eller
            kan vi i Vänsterpartiet som motionerar om att just förstärka arbetsrättslagstiftningen
            räkna med stöd från Folkpartiet i dessa frågor?
          </note>
          <note type="speaker">
            Anf. 48 Socialminister BENGT WESTERBERG (fp) replik:
          </note>
          <note>
            Fru talman! Vi har genomfört ett antal förändringar i arbetsrätten
            under denna mandatperiod. Jag tycker att det var angelägna och
            viktiga förändringar, som har skapat bättre villkor framför allt
            för mindre företag.
          </note>
          <note>
            Vi har förlängt möjligheten till visstidsanställning och provanställning.
            Vi har gett möjlighet att undanta två personer från turordningskretsarna,
            när man måste banta arbetsstyrkan eller dra ner på grund av t.ex.
            brist på order. På det sättet ökar vi möjligheterna för små företag
            att leva vidare i en besvärlig situation.
          </note>
          <note>
            Självfallet är vi beredda att forsätta att titta på de arbetsrättsliga
            reglerna, men inte i syfte att rasera arbetsrätten, vare sig anställningsskyddsrätten
            eller medbestämmandelagen. Vi har varit med och stött införandet
            av dessa lagar och tycker fortfarande att de är viktiga och bra
            och att de skall finnas kvar.
          </note>
          <note>
            Självfallet är vi beredda att diskutera reformer. Jag vet att
            Lars Ernestam, som är vår representant i kommittén, på ett antal
            punkter kommer att reservera sig. Det finns delade uppfattningar
            i
          </note>
          <note>
            Arbetsrättskommittén. När kommittén så småningom kommer med sina
            förslag får vi granska dem och se vad vi kan medverka till och
            vad vi tycker är dåligt i majoritetens förslag.
          </note>
          <note>
            Gudrun Schyman antyder att man skulle garantera anställning för
            en person i Kjell-Erik Karlssons situation. Det tror jag är fullständigt
            orimligt. Det kan finnas omständigheter som gör att en uppsägning
            är motiverad. Däremot tycker jag att det är alldeles uppenbart
            -- det sade jag också när jag blev tillfrågad av Aktuellt -- att
            det pris som företaget i en sådan situation får betala är orimligt
            lågt i dag.
          </note>
          <note>
            Jag vill tillägga att jag tycker att det var utomordentligt bra
            att företaget efter att ha tänkt en gång till och resonerat med
            Kjell-Erik Karlsson kom fram till att han skulle fortsätta på
            företaget.
          </note>
          <note>
            De skäl som i vissa situationer kan föreligga att fullfölja en
            sådan här process förelåg inte i det här aktuella fallet.
          </note>
          <note>
            Till sist, fru talman, vill jag ändå ta upp situationen inom
            sjukvården och på långvården.
          </note>
          <note>
            Socialstyrelsen har nyligen på regeringens uppdrag gjort en genomgång
            av situationen på medicinklinikerna i landet, och den ger inget
            stöd för påståendet att det har blivit sämre. Självklart kan man
            under en kort period -- om det t.ex. har brutit ut en influensa
            -- hamna i en situation som kan vara svår att hantera, men inte
            heller det är någonting nytt; det har hänt många gånger tidigare.
          </note>
          <note>
            Generellt sett har det inte blivit sämre utan snarare tvärtom.
          </note>
          <note>
            När det gäller egna rum på långvården är vi i full färd med att
            bygga ut. Det finns fortfarande för många människor -- kanske
            15 000 -- som inte har rätt till eget rum. Men när vi började
            den här kampanjen i mitten av 80-talet fanns det mellan
          </note>
          <note>
            40 000 och 50 000. Nu äntligen pågår en snabb utbyggnad av gruppbostäder,
            ålderdomshem och liknande, som skall ge goda boendevillkor för
            äldre människor. Det kommer vi att fortsätta med förutsatt att
            vi får väljarnas förtroende i höst.
          </note>
          <note type="speaker">
            Anf. 49 GUDRUN SCHYMAN (v) replik:
          </note>
          <note>
            Fru talman! Jag tror visst att Folkpartiet tänker sig att fortsätta
            med att se över arbetsrättslagstiftningen. Vad jag frågade var
            om man tänkte fortsätta att försämra den. Jag frågade:
          </note>
          <note>
            Tycker Bengt Westerberg att det skall finnas en lag som är utformad
            så, att det om den hade varit i kraft nu hade varit självklart
            att Värö Bruk skulle återanställa Kjell-Erik Karlsson när
          </note>
          <note>
            Arbetsdomstolen hade uttalat att han var uppsagd på ogiltiga
            grunder? Eller skall vi ha det som nu,
          </note>
          <note>
            Bengt Westerberg, att ministrar och riksdagspolitiker skall vädja
            till företaget och snällt be dess chefer att tänka över beslutet
            en gång till?
          </note>
          <note>
            Skall inte en sådan trygghet finnas för de anställda?
          </note>
          <note>
            Det här fallet gällde en industri. Vi har samma situation ute
            i kommunerna. Vi har alla sett bilder av folk som har påsar på
            huvudena därför att de inte vågar tala om vad de tycker och tänker.
            Vi har sett avskedanden inom landsting och kommuner. Det handlar
            om sjukvårdspersonal, läkare och rektorer.
          </note>
          <note>
            Skall vi ha det på det sättet i Sverige? Jag tycker inte det,
            och jag tycker att det skulle vara intressant att höra vad Bengt
            Westerberg tycker om det.
          </note>
          <note>
            När det gäller sjukvården tror jag visst att Bengt
          </note>
          <note>
            Westerberg och Folkpartiet har ambitioner, men hur har ni tänkt
            er att det skall finansieras? Varifrån skall ni ta pengarna till
            den nödvändiga utbyggnaden och den höjning av kvaliteten som faktiskt
            behövs? Kommun- och
          </note>
          <note>
            Landstingsförbunden har krävt mer pengar. Jag tycker att de skall
            få det.
          </note>
          <note>
            Vänsterpartiet har lagt fram förslag om en ekonomisk politik
            som innebär att just kommuner och landsting får mer pengar, för
            att kunna göra de nödvändiga utbyggnaderna. Men regeringen driver
            en ekonomisk politik som i praktiken drastiskt minskar pengarna,
            nu och framöver, för kommuner och landsting. Då undrar jag: Hur
            skall den ekvationen gå ihop, Bengt Westerberg? 100 000
          </note>
          <note>
            måste lämna jobben just inom sjukvården om ni driver igenom er
            ekonomiska politik.
          </note>
          <note type="speaker">
            Anf. 50 Socialminister BENGT WESTERBERG (fp) replik:
          </note>
          <note>
            Fru talman! Gudrun Schyman frågade en gång till om vi tänker
            fortsätta att försämra arbetsrätten.
          </note>
          <note>
            Nej, vi har inte försämrat arbetsrätten. Vi har moderniserat
            arbetsrätten och skapat bättre villkor för mindre företag. Vi
            har inte försämrat, och vi skall inte försämra, men vi förbehåller
            oss rätten att se närmare på de förslag som Arbetsrättskommittén
            kommer fram till innan vi slutligt tar ställning. Det enda jag
            vet -- jag upprepar det -- är att Folkpartiets ledamot i kommittén
            på ett antal punkter kommer att ha en annan uppfattning än majoriteten
            i kommittén.
          </note>
          <note>
            Precis som Gudrun Schyman tycker jag att det är oerhört viktigt
            med yttrandefrihet. Jag tycker att det är glädjande att en gammal
            kommunist som
          </note>
          <note>
            Gudrun Schyman har insett värdet av yttrandefrihet -- det har
            minsann inte varit självklart med yttrandefrihet i de länder som
            har lutat sig mot den ideologi som väldigt länge var
          </note>
          <note>
            Gudrun Schymans. Men i Sverige där vi har långa traditioner av
            yttrandefrihet -- de existerar sedan flera hundra år tillbaka
            -- är det oerhört viktigt att slå vakt om dem.
          </note>
          <note>
            Därför tycker jag att det är viktigt att en anställd på
          </note>
          <note>
            Värö Bruk eller en anställd i en kommun har möjlighet att uttryck
            åsikter -- det är alldeles självklart. Sedan får man inte obstruera
            de beslut som politikerna fattar, men självklart skall man ha
            rätt att uttrycka också missnöje med de beslut som fattas.
          </note>
          <note>
            Gudrun Schyman sade att vi vill minska resurserna till sjukvården.
            Det är inte sant. Men det är sant att samtidigt som landstingen
            under senare år har sparat pengar har man kunnat effektivisera
            sjukvården. Det är viktigt -- i landstingen, i kommunerna och
            i staten -- att vi förbättrar resursutnyttjandet, att vi ser till
            att vi får valuta för skattepengarna, att vi inte slösar med resurser
            utan verkligen använder dem så effektivt och bra som möjligt.
            Den processen har pågått under de här åren; vi har kunnat visa
            att det går att få mer valuta för skattepengarna. Den processen
            måste fortgå också under resten av 90-talet om vi skall kunna
            klara en bra kommunal service. Det är Folkpartiets mycket höga
            ambition att vi skall göra -- det kan jag garantera Gudrun Schyman.
          </note>
          <note>
            (Applåder)
          </note>
          <note>
            Anf. 51 Miljöminister OLOF JOHANSSON
          </note>
          <note>
            (c):
          </note>
          <note>
            Fru talman! Den tragedi som utspelats i Falun har tagit sju människors
            liv enligt uppgift. Vi känner sorg och deltagande med alla dem
            som drabbats, de dödade och deras anhöriga. Sverige är oftast
            förskonat från ond, bråd död av det här slaget. Det vi ser i forna
            Jugoslavien, i Rwanda, i Sydafrika förekommer inte här.
          </note>
          <note>
            Sedan vi hade den förra partiledardebatten i riksdagen har det
            hållits fria val i just Sydafrika.
          </note>
          <note>
            Den glädje som spreds långt utanför Sydafrikas gränser nådde
            även Sverige.
          </note>
          <note>
            Genom åren har Sverige som nation -- liksom olika partier, inte
            minst Centerpartiet -- ägnat stor kraft åt att bekämpa apartheid
            och diktatur och att främja frihet och mänskliga rättigheter.
            De fria valen var framför allt en seger för det sydafrikanska
            folket, men de gav också en känsla av triumf åt alla oss som efter
            förmåga bidragit till kampen. En av de svarta sydafrikaner som
            fick vänta när valprocessen drog ut på tiden konstaterade träffande:
            Har vi väntat i 70 år spelar sju timmar till ingen roll.
          </note>
          <note>
            Det beskriver dessutom någonting annat, som vi i
          </note>
          <note>
            Sverige alltför sällan tänker på, nämligen att demokratin, rätten
            för folket att i val avgöra hur ett land skall styras, inte är
            självklar. Demokratin måste ständigt förnyas och vinnas igen.
          </note>
          <note>
            Förnyelse av demokratin förutsätter decentralisering, ökat inflytande
            för folket och fungerande partier. Jag tvekar i det längsta att
            ta till hårda ord, men jag vill ändå säga att det spel -- eller
            snarare apspel -- som Ny demokrati på senare tid har ägnat sig
            åt är djupt beklämmande och till skada för demokratin i vårt land.
            Att ha
          </note>
          <note>
            ''demokrati'' i partinamnet är ingen besvärjelse --
          </note>
          <note>
            det är en förpliktelse.
          </note>
          <note>
            Tre riksdagsår har gått till ända sedan svenska folket med stor
            kraft röstade för en ny politik för
          </note>
          <note>
            Sverige. Den misslyckade socialdemokratiska politiken röstades
            bort av folket. Det finns skäl att summera vad som hänt och att
            se framåt.
          </note>
          <note>
            Restaureringen av statens finanser och kampen mot arbetslösheten
            har haft högsta prioritet, oavsett vad som sägs från oppositionens
            sida. Det har fattats föga populära beslut för att sanera ekonomin
            efter 80-talets kasinoyra. Centern har aldrig ryggat för sådana
            beslut. Låt mig säga det än en gång: Det har ingenting med högerpolitik
            eller nyliberal politik att göra. Det är den ekonomiska verklighet
            som socialdemokraterna lämnade efter sig som tvingat fram nödvändiga
            beslut.
          </note>
          <note>
            Ingen kan uthålligt konsumera mer än vad som uthålligt kan produceras.
            Det är en ekonomisk och ekologisk grundregel. Det gäller för alla,
            även för socialdemokrater. Jag tycker att replikskiftet tidigare
            här i dag bekräftade att socialdemokraterna vägrar att acceptera
            detta.
          </note>
          <note>
            Det var under 80-talet som inflationen skenade, fastighetsmarknaden
            exploderade, bankerna byggde luftslott och fallskärmsavtalen tecknades.
          </note>
          <note>
            Produktiviteten var låg, överhettningen angreps för sent och
            med för liten kraft, valutan avreglerades vid fel tidpunkt och
            vi såg uttryck för de stämningar som fanns i samhället -- dalmatinerhundar
            och sportbilar på de socialdemokratisksa valaffischerna.
          </note>
          <note>
            Den socialdemokratiska oförmågan ställdes på sin spets när stoppaketet,
            med pris- , löne- och strejkstopp, föll och med det regeringen
            i februari
          </note>
          <note>
            1990. Regeringen Carlsson återuppstod, men finansministern tog
            sin mats ur skolan och blev egenföretagare i författarbranschen.
          </note>
          <note>
            Centern tog trots den interna socialdemokratiska krisen i det
            skedet ansvar för landet. Vi förde långa samtal med den dåvarande
            socialdemokratiska regeringen. Så småningom bytte socialdemokraternas
            politik skepnad. Det Feldtska stålbadet blev till Allan Larssons
            vändpunkt. Det fanns dock ingen vändpunkt i sikte.
          </note>
          <note>
            Socialdemokraterna förde väljarna bakom ljuset;
          </note>
          <note>
            det fanns bara mörker i tunneln.
          </note>
          <note>
            När fyrklöverregeringen tillträdde pekade i stort sett alla viktiga
            kurvor åt fel håll. Detta har återgivits tidigare. Fler och fler
            blev utan jobb.
          </note>
          <note>
            Industriproduktionen sjönk, det var underskott i bytesbalansen
            och kostnaderna för arbetsmarknadspolitiken steg.
          </note>
          <note>
            Nu har utvecklingen brutits. Nu är vi inne i en exportledd uppgång
            i ekonomin. Naturligtvis väger det över för mycket åt det hållet,
            men genom att vi förbättrar villkoren för företagarna i detta
            land håller också småföretagen på att repa sig och visar nu, vilket
            också har sagts, större framtidstro i
          </note>
          <note>
            Sverige än någon annanstans i Västeuropa.
          </note>
          <note>
            Antalet varsel är mycket litet; i industrin det minsta sedan
            1975. Andelen övertidstimmar är rekordstor, inom industrin den
            största sedan mätningarna startade 1960. Alltmer arbete utförs
            alltså, men alltför få nya jobb skapas.
          </note>
          <note>
            Centern har i regeringsställning formulerat visionen om ett samhälle
            där resurserna brukas utan att förbrukas, där återvinning och
            återanvändning prioriteras -- ett kretsloppssamhälle. Det är ett
            genombrott för den nya tidens miljökrav, något som socialdemokraterna
            aldrig orkade med. Och när
          </note>
          <note>
            Ingvar Carlsson alldeles nyss lutade sig mot
          </note>
          <note>
            Svenska Dagbladets chefredaktör var det väl ett tecken på var
            han har sina kompisar. Jag har aldrig uppfattat att man där har
            stått på barrikaderna i dessa frågor.
          </note>
          <note>
            Detta uttrycks ibland som en oro inom socialdemokratin, så till
            den milda grad att ett antal miljöspråkrör -- visserligen helt
            utan politiskt inflytande när det väl kommer till kritan -- har
            kommenderats ut för att beljuga Centerpartiet. Det har kommit
            en särskild skrift i sammanhanget.
          </note>
          <note>
            Det är närmast patetiskt när ''miljötalesröret''
          </note>
          <note>
            Anna Lindh angriper Centern för att kärnkraften inte avvecklas.
            Det är ett typexempel. Centern måste gå till riksdagen för att
            få något att hända, raljerar Anna Lindh med flera, precis som
            om vi aldrig hade haft någon folkomröstning i frågan.
          </note>
          <note>
            När socialdemokraterna under den förra valperioden inte kunde
            enas om kärnkraften och när Birgitta Dahls oåterkalleliga avvecklingsbeslut
            återkallades, då gick socialdemokraterna till
          </note>
          <note>
            Centern och Folkpartiet. Från början var det flera med, men det
            blev vi tre som blev kvar.
          </note>
          <note>
            Energiöverenskommelsen slöts -- i riksdagen. Det är inte märkligt.
            Moderaterna har ju sagt att de inte vill avveckla kärnkraften,
            i alla fall inte nu. Ingen behöver hymla om det.
          </note>
          <note>
            Nu följer vi i Centern upp denna överenskommelse med krav på
            lagstiftning om avveckling.
          </note>
          <note>
            Socialdemokraterna röstar emot, återigen.
          </note>
          <note>
            Förhalning och försening genom en ny kommission är ert alternativ.
            Vet Anna Lindh inte vad hennes parti gör i riksdagen? Eller vet
            Ingvar Carlsson inte vad Anna Lindh säger ute i landet?
          </note>
          <note>
            Harrisburg, Tjernobyl och den i Danmark med rätta fruktade lokaliseringen
            av ett kärnkraftverk till Barsebäck är sakskäl nog för avveckling,
            det giftiga avfallet ytterligare ett.
          </note>
          <note>
            Låt mig säga att det inte skall vara fattigdomskriterier som
            avgör var avfallet skall placeras -- det skall vara säkerheten.
            Storuman och
          </note>
          <note>
            Malå kan vara hårt pressade av sin ekonomi, men det kommer aldrig
            att vara avgörande så länge vi har något att säga till om när
            det gäller hur den här frågan till sist skall hanteras.
          </note>
          <note>
            Men det finns också ett annat, politiskt skäl. Jag minns hur
            alla linje-2-representanter skrek i högan sky när vi som ville
            avveckla snabbt vågade ifrågasätta att alla skulle stå fast vid
            folkomröstningens besked 1980. Nu är vi där, fem månader och två
            dagar före en av de viktigaste folkomröstningarna i Sveriges historia:
            avgörandet om Sverige skall bli medlem i EU eller ej.
          </note>
          <note>
            Låt mig utan omskrivningar säga att jag har förståelse för om
            människor undrar: Kan vi lita på vissa politiska partier denna
            gång?
          </note>
          <note>
            Opinionsmätningarna talar sitt tydliga språk. Jag förstår, uppriktigt
            sagt, inte hur ni vågar leka med folkopinionen på detta sätt.
          </note>
          <note>
            Det är tydligen skillnad på folkomröstningar och folkomröstningar
            i vårt land. Det är upprörande hur man hanterar en så viktig fråga,
            där man har lovat att följa folkomröstningens resultat. Det är
            ett oerhört ansvar som de partier påtar sig, som inte vill lagfästa
            kärnkraftsavvecklingen. Ni har nyss röstat emot det.
          </note>
          <note>
            Jag har berört betongfilosofin bakom
          </note>
          <note>
            Öresundsbron och motorvägspaketen över
          </note>
          <note>
            Stockholms grönområden många gånger i denna kammare. Genom lagändring
            i miljöbalken ser vi till att det inte skall gå att behandla stora
            projekt så omdömeslöst som socialdemokratin gjorde och och har
            gjort. Nu kommer ''Tänk efter före!'' att gälla.
          </note>
          <note>
            Var det detta faktum som så till den milda grad störde er socialdemokrater
            så att era representanter hoppade av Miljöskyddskommittén i slutvarvet?
          </note>
          <note>
            Centern gick 1991 till val bl.a. på:
          </note>
          <note>
            --att införa vårdnadsbidrag; det är gjort.
          </note>
          <note>
            --att höja grundpensionen; det har också lyckats.
          </note>
          <note>
            --att förstärka regionalpolitiken; det har vi gjort.
          </note>
          <note>
            --att öka järnvägs- och väginvesteringarna; det har vi genomfört.
          </note>
          <note>
            --att föra en aktiv miljöpolitik i stället för att kalla på ideliga
            konferenser och kommisioner; det gör vi.
          </note>
          <note>
            --att införa en allmän obligatorisk arbetslöshetsförsäkring;
            det har beslutats i dag.
          </note>
          <note>
            --att förstärka de små högskolornas resurser; det har vi gjort.
          </note>
          <note>
            --att sänka matmomsen och att hålla fast vid det beslutet, trots
            det socialdemokratiska sveket i den frågan; det har vi klarat.
          </note>
          <note>
            --att sänka turistmomsen och momsen på persontransporter; det
            är en av de saker som jag tycker att också Ny demokrati skall
            har en eloge för.
          </note>
          <note>
            Facit efter tre år i regeringsställning är att alla dessa förslag
            och många fler, stora som små, har genomförts.
          </note>
          <note>
            Den skattereform som socialdemokratin gärna hyllar men som lämnade
            oönskade effekter bakom sig -- Feldt nämner t.ex. 20 miljarder
            i underfinansiering i stället för dynamiska effekter --
          </note>
          <note>
            har Centern lyckats få förändringar i. Jag erkänner att vi är
            medskyldiga till det. Men vi var heller inte kontraktsslutande
            part, så skäll inte bara på Bengt
          </note>
          <note>
            Westerberg.
          </note>
          <note>
            Reallöneskyddet i skatteskalan, som utan realökningar var en
            extra skattesänkning för höginkomsttagare, har tagits bort. Det
            var något som Ingvar Carlsson talade om i valrörelsen 1991
          </note>
          <note>
            men som han accepterade. Momsen har differentierats. Grundavdraget
            för dem med högst inkomst har trappats ned, och det antidemokratiska
            kommunala skattestoppet som socialdemokraterna införde har hävts.
          </note>
          <note>
            Kommunerna har fått drygt 4 miljarder till, vilket skedde med
            benäget bistånd, inte minst från Bengt
          </note>
          <note>
            Westerbergs sida.
          </note>
          <note>
            Hösten val kommer att ge väljarna chansen att ta ställning till
            denna politik. Vi i Centern känner oss stolta över vad vi har
            uppnått under denna period.
          </note>
          <note>
            I åtskilliga fall -- det gäller hundratalet punkter --
          </note>
          <note>
            har vi visat att vi ur vårt valmaterial har kunnat genomföra
            strängt taget allt av betydelse. Det säger en del om en regerings
            sätt att fungera, när man är beredd att ge och ta, även om man
            har olika grundläggande värderingar i skilda frågor. Det har funnits
            en förmåga att hitta de gemensamma nämnarna, även om utgångspunkterna
            varit olika.
          </note>
          <note>
            Det erkännandet kan man gott ge till denna regering. Det är en
            erfarenhet gjord innifrån.
          </note>
          <note>
            Höstens val kommer att ge väljarna chansen att ta ställning till
            Centerns politik för att få en bättre miljö, för att hela Sverige
            skall leva, och för att
          </note>
          <note>
            Sveriges linje vid ett eventuellt EU-medlemskap skall vara känd
            i sina huvuddrag. Vi ägnar oss inte åt den partipolitiska trätan
            utan försöker hitta de nationella hållningarna i denna fråga.
            Jag kommer att begära av de olika politiska partierna att ange
            om man är beredd att medverka i ett arbete där
          </note>
          <note>
            Sverige som land kan hävda sig inom den europeiska unionen, om
            svenska folket säger ja i folkomröstningen.
          </note>
          <note>
            Om det blir en partipolitisk träta här hemma i
          </note>
          <note>
            Sverige kring dessa grundläggande frågor, något som det har funnits
            en stor benägenhet till hittills, ligger ett nej vid folkomröstningen
            bakom hörnet.
          </note>
          <note>
            Jag återkommer till att hänvisa till det som jag tidigare sade
            om trovärdigheten i folkomröstningen. Också det avgör till sist
            hur svenska folket kommer att ställa sig.
          </note>
          <note>
            Socialdemokraterna har fortfarande chansen att i den kommande
            valrörelsen visa att ni socialdemokrater menar allvar när ni säger
            att ni skall respektera folkomröstningar och deras resultat.
          </note>
          <note>
            Vi i Centern kommer att tala om för väljarna att vi kommer att
            arbeta vidare för vår politik när det gäller grundtryggheten,
            utvecklingen av kretsloppstänkandet och decentraliseringen, detta
            mot bakgrund av den inledning vi i regeringsställning under tre
            år gjort i dessa frågor.
          </note>
          <note>
            Självfallet kommer arbetet för den fulla sysselsättningen att
            vara ett högprioriterat område.
          </note>
          <note>
            Jag har noterat att man i de replikskiften som pågått här i dag
            inte med ett enda ord har nämnt de
          </note>
          <note>
            ''gröna'' jobben. Det är precis som att det inte fanns några
            möjligheter till strukturförändringar i det svenska samhället.
            Man bara bortser från dem. Hur kan detta komma sig? Hur kan det
            anses vara så oerhört klokt att till vårt land importera olja
            i stora mängder, kol i stora mängder, uran i stora mängder, när
            vi har hur mycket resurser som helst på hemmaplan, resurser som
            dessutom skulle kunna skapa sysselsättning.
          </note>
          <note>
            Hur kan det vara så att man över huvud taget inte tänker på den
            teknikutveckling som innebär att man utvecklar ett kretsloppssamhälle
            och som skapar nya jobb med producentansvar. En användning av
            miljöavgifter gör att det blir lönsamt att satsa på det som hör
            framtiden till -- inte att bygga upp avfallstippar och depåer.
            Det vi har sett av vårt lands sätt att föra miljöpolitiken tidigare
            får underbetyg.
          </note>
          <note>
            Mot detta ställs det socialdemokratiska alternativet, till största
            delen okänt. Möjligen är det i EU-delen formulerat av en kongress
            som hittills inte fått debattera Sverige och EU. Men det är en
            i allt väsentligt okänd politik, dock till synes med starka inslag
            av de tankar som födde fallskärmsavtalen och den galopperande
            inflationen, och som var början till slutet för balans i svensk
            ekonomi.
          </note>
          <note>
            Trots dessa allvarsord, kära vänner, skulle jag vilja rikta en
            sommarhälsning till kammaren och även till svenska folket. Mot
            bakgrund av vissa medieaktiviteter kan hälsningen uttryckas på
            följande sätt: Kyss gärna Karlsson, men älska
          </note>
          <note>
            Centern; det är bäst för Sverige!
          </note>
          <note>
            (Applåder)
          </note>
          <note type="speaker">
            Anf. 52 GUDRUN SCHYMAN (v) replik:
          </note>
          <note>
            Herr talman! Jag skall säga till Olof Johansson att alla faktiskt
            inte haft sina huvudanföranden ännu.
          </note>
          <note>
            Det är väl lättvindigt att här i talarstolen stå och döma ut
            vad som sagts med påståendet att ingen med ett ord berört de ''gröna''
            jobben. Debatten är inte slut än.
          </note>
          <note>
            Vi i Vänsterpartiet lägger i våra motioner mycket starkt vikt
            vid just de ''gröna'' jobben. Vi anser också att en miljöomställning
            är en nödvändig reform som dessutom innebär att arbetslösheten
            sjunker. Självfallet ger det framtidsjobben.
          </note>
          <note>
            Omställningen med nya energisystem, med nya transportsystem och
            med decentraliserad energiförsörjning måste vi naturligtvis åstadkommas.
            Som energigivare måste vi ha jordbruket och skogsbruket, samt
            sol, vind och vatten. Allt ifrån hur vi har det under diskbänken
            till de stora globala miljöproblemen måste vi ta itu med. Och
            detta ger framtidsinriktade och varaktiga jobb. Det är ju självklart,
            Olof Johansson. Det är ingenting som ni i Centern har patent på
            eller som ni alldeles ensamma kommit på.
          </note>
          <note>
            Jag vill ta upp en fråga med Olof Johansson som gäller miljön,
            nämligen koldioxidskatten. Jag vet att frågan om koldioxidskatt
            varit mycket viktig för
          </note>
          <note>
            Centern. Centern har också lyft fram den som ett vallöfte, tror
            jag. Vi vet att en sådan skatt skulle ge en positiv effekt på
            miljön. Men varför har ni inte lagt fram Centerns förslag när
            ni sitter i regeringsställning? Varför vill Centern inte göra
            det nu?
          </note>
          <note>
            Den andra frågan som jag vill ta upp är EU-frågan när det gäller
            miljön. Det är ju många som säger att Sverige bör gå med i den
            europeiska unionen för miljöns skull. Det finns ju något som heter
            miljögaranti. Det har bl.a. regeringen gjort ett mycket stort
            nummer av. Men nu har det visat sig att denna miljögaranti inte
            alls var någon garanti för att man av miljöhänsyn kan sätta stopp
            för vissa saker; det har för första gången testats i praktiken.
          </note>
          <note>
            Jag undrar då: Hur ser man inom Centern på det?
          </note>
          <note>
            Hur skall det gå med miljön, om inte Sverige som enskilt land
            skall kunna ha en starkare, mer restriktiv lagstiftning av miljöhänsyn
            än vad majoriteten i den europeiska unionen vill? Det är ju det
            som kommer att bli resultatet, Olof
          </note>
          <note>
            Johansson!
          </note>
          <note>
            Om vi i Sverige säger ja till medlemskapet, tvingas vi att underordna
            oss den miljöpolitik som en majoritet inom den europeiska unionen
            förespråkar. Vi vet att Sverige på vissa områden --
          </note>
          <note>
            inte alla -- kommit längre. Vi vet också att just inom miljöpolitikens
            område är det oerhört viktigt att enskilda länder kan gå före
            och genom det goda exemplets makt visa på hur det går att göra.
            Det är just av det skälet som väldigt många miljöorganisationer,
            i både Sverige och internationellt, faktiskt säger nej till ett
            medlemskap i den europeiska unionen.
          </note>
          <note>
            Anf. 53 Miljöminister OLOF JOHANSSON
          </note>
          <note>
            (c):
          </note>
          <note>
            Herr talman! Det är bra att Gudrun Schyman avser att återkomma
            till frågan om ''gröna'' jobb.
          </note>
          <note>
            Men det var ett annat budskap som var alldeles övertydligt i
            hennes alla tidigare inlägg, nämligen att hon gav ett ordentligt
            stöd till och markerade sin stora enighet med det stora oppositionspartiet,
          </note>
          <note>
            Socialdemokraterna. Men jag har inte märkt något intresse från
            socialdemokratiskt håll för dessa frågor. Och då är ni i Vänsterpartiet
            där igen, dvs.
          </note>
          <note>
            ni markerar och markerar, men ni har ingen möjlighet till påverkan
            -- i varje fall inte i den konstellationen.
          </note>
          <note>
            Jag tar gärna upp frågan om CO2-skatten. I
          </note>
          <note>
            samband med skattereformen genomfördes ett införande av CO2-skatt
            i Sverige; det var bra. Det var ett av de positiva inslagen. En
            del av det positiva i skattereformen togs ju bort genom den generella
            momsen på energi, som då gjorde att styrmöjligheterna minskade,
            därför att man utnyttjade ett utrymme rakt över, utan försök till
            styrning. Men det var bra.
          </note>
          <note>
            Sedan ärvde vi den s.k. Hjalmarssonska utredningen från den socialdemokratiska
            tiden, och där ville man drastiskt och omedelbart sänka skatten
            för industrin. Vi hade en krissituation i
          </note>
          <note>
            Sverige då, som alla vet, och i den situationen gick vi med på
            en differentiering av CO2-skatten. Men det innebar totalt sett
            en höjning av CO2-skatten.
          </note>
          <note>
            Det var en ökning med mer än 600 miljoner, genom att vi höjde
            skatten på transporter och hushåll.
          </note>
          <note>
            Nu har vi i statistiken kunnat konstatera att oljeförbrukningen
            inom industrin ökar. Det är då självklart att man måste angripa
            problemet, enligt vårt synsätt. Det var ju inte avsikten att öka
            oljeförbrukningen, utan avsikten var att hjälpa en hårt pressad
            industri. Då måste CO2-skatten skärpas på nytt. I annat fall skapar
            man en ökande miljöskuld och ökade problem.
          </note>
          <note>
            I den utsträckning som det inte går att genomföra detta i den
            här regeringen, är det klart att vi går ut och möter väljarna
            med det. Avsikten med mitt uttalande i den frågan var att vi är
            beredda att ta striden. Jag hade utgått från att de regeringspartier
            som tidigare ville ha en CO2-skatt på 46 öre per kilo skulle ställa
            upp, men det gjorde de inte. Jag konstaterar bara detta, rakt
            av. Det blir en valfråga.
          </note>
          <note>
            När det gäller EU och miljön har Gudrun Schyman totalt missuppfattat
            utslaget i fråga om PCP. Det handlar bara om formfrågan, inte
            om substansen.
          </note>
          <note>
            Det var utslaget i domstolen. Nu håller man på att arbeta med
            ett nytt förslag.
          </note>
          <note type="speaker">
            Anf. 54 GUDRUN SCHYMAN (v) replik:
          </note>
          <note>
            Herr talman! Det var nog litet kryptiskt, Olof
          </note>
          <note>
            Johansson, att säga att det bara handlar om formen, inte om substansen.
            Det är faktiskt så att miljön är satt på undantag i det regelverk
            som finns inom den europeiska unionen. Jag tror att många vet
            det,
          </note>
          <note>
            Olof Johansson. Om inskränkningar på grund av miljöhänsyn och
            beslut på grund av miljöhänsyn kolliderar med den fria konkurrensen,
            med varornas fria rörlighet, och om detta kan upplevas som handelshinder,
            så går det inte. Det är ju så. Jag tror att det råder stor enighet
            om att det ser ut på det sättet.
          </note>
          <note>
            Det finns vissa paragrafer som man möjligen kan använda för att
            testa om det går att göra undantag.
          </note>
          <note>
            Det har hittills visat sig vara väldigt svårt. Det visar sig
            igen att det inte går att använda miljögarantin, som regeringens
            företrädare har gjort ett stort nummer av, när vi och många andra
            har kritiserat
          </note>
          <note>
            EU för just dess miljöpolitik. Enskilda länder kan inte ha högre
            krav och strängare regler om det kan uppfattas som stridande mot
            EU:s gällande regler eller som handelshinder. Detta är fakta,
            Olof
          </note>
          <note>
            Johansson.
          </note>
          <note>
            Man kan i alla fall diskutera de andra miljöfrågorna. Olof Johansson
            har nu suttit som miljöminister i tre år. Kärnkraften är inte
            är avvecklad, och det har inte fattats några beslut.
          </note>
          <note>
            Öresundsbron utreds, men den vågar man nästan inte fråga om --
            vi skall få höra någonting om den i eftermiddag, vad det nu blir.
            Motorvägar byggs runt om i landet, också i vår storstadsmiljö.
          </note>
          <note>
            Strandskyddet urholkas och försämras. Industrin bränner mer fossila
            bränslen. Hur skall det gå med de här frågorna, när det inte har
            hänt någonting fast
          </note>
          <note>
            Olof Johansson har varit miljöminister? När skall det då kunna
            hända någonting?
          </note>
          <note>
            Anf. 55 Miljöminister OLOF JOHANSSON
          </note>
          <note>
            (c):
          </note>
          <note>
            Herr talman! Förenkling skapar naturligtvis tydlighet ibland,
            men det skapar också falskhet, dvs. har ingenting med verkligheten
            att göra. Som alla som är noga med att lyssna observerar byter
          </note>
          <note>
            Gudrun Schyman spår. Hon talar inte längre om
          </note>
          <note>
            PCP-fallet och 104 a § i Romfördraget, utan hon börjar tala generellt.
            Jag svarade på den fråga som
          </note>
          <note>
            Gudrun Schyman ställde, men om hon inte vill ha svar på de frågor
            som hon ställer får hon ställa andra frågor. Då skall vi försöka
            att reda ut det här.
          </note>
          <note>
            PCP-fallet, som Gudrun Schyman frågade om, var en behandling
            i formfrågan, där EU-
          </note>
          <note>
            kommissionens motivering avvisades av domstolen med hänvisning
            till en annan, särskild paragraf i
          </note>
          <note>
            Romfördraget. Man gav helt enkelt EU-
          </note>
          <note>
            kommissionen bakläxa: Kom tillbaka med en motivering som håller!
          </note>
          <note>
            Jag har skrivit till EU-kommissionen i frågan för att erbjuda
            de svenska erfarenheterna från 70-talet och framåt på just det
            sakområde som gäller PCP. Vi ställer hela vårt kunnande till förfogande,
            eftersom vi förbjöd ämnet under 70-talet, för att deras motivering
            från miljömässiga synpunkter skall kunna accepteras av domstolen.
            Hittills har det inte lett till någonting. Tyskland har kvar sina
            bestämmelser -- det var de som var ifrågasatta.
          </note>
          <note>
            Danmark och Nederländerna har kvar sina.
          </note>
          <note>
            Det visar att jag har rätt när jag säger att substansen över
            huvud taget inte berördes, utan att det handlade om formfrågan.
            Om Gudrun Schyman angrep byråkratin, sättet att fungera och de
            invecklade formerna för att fatta beslut inom EU
          </note>
          <note>
            skulle jag förstå kritiken bättre.
          </note>
          <note type="speaker">
            Anf. 56 INGVAR CARLSSON (s) replik:
          </note>
          <note>
            Herr talman! Jag vill gärna använda den här repliken för att
            återgälda Olof Johanssons vänliga hälsning inför sommaren. Jag
            vill också tillönska regeringens ledamöter och regeringspartiernas
            riksdagsledamöter en skön sommar. Jag kan göra det mot bakgrund
            av att vi i Sverige trots allt har ett politiskt liv där vi har
            en grundläggande respekt för varandra och har vissa grundläggande
            värden gemensamt. Det är värdefullt att det också kommer till
            uttryck i en sådan här debatt, som annars kanske är relativt hård.
          </note>
          <note>
            Jag förstod att Olof Johansson inte tyckte om att jag citerade
            Svenska Dagbladet. Men jag gjorde det gentemot Carl Bildt, som
            också berömde kretsloppspropositionen. Det är inte nödvändigt
            att
          </note>
          <note>
            Olof Johansson tar åt sig av det -- det är fullt frivilligt.
          </note>
          <note>
            Däremot lovade Olof Johansson ett genombrott för ekonomiska styrmedel
            i miljöpolitiken, dvs. för skatter och avgifter. Ingen ny avgift
            har tillkommit under den här perioden, med undantag för på kadmium
            och på handelsgödsel. Däremot har ni tagit bort en rad miljöavgifter,
            avskaffat skogsvårdsavgiften, sänkt avgiften på handelsgödsel
            och på bekämpningsmedel, tagit bort miljöavgiften på fosfor, sänkt
            industrins koldioxidskatt och lagt fram förslag om att ta bort
            skattedifferentieringen på villaolja och arbetsfordon.
          </note>
          <note>
            Den första stora gröna skatteväxlingen kom till stånd i skattereformen,
            Olof Johansson, där vi minskade skatten på arbete och ökade skatten
            på energi.
          </note>
          <note>
            Jag vill gärna också säga några ord om kärnkraftens avveckling.
            Min uppfattning är att folkomröstningen klart har slagit fast
            och riksdagen bekräftat att kärnkraften skall vara avvecklad år
          </note>
          <note>
            2010. Den uppfattningen står jag för, och den kommer jag att
            fortsätta att arbeta för.
          </note>
          <note>
            Innan Centern satte sig i en moderatstyrd regering hette det
            att Centerpartiet var berett att genomdriva en avveckling av kärnkraften,
            även om det skulle ske till priset av att en borgerlig regering
            spricker. Det allvarliga är ju att arbetet för att förbereda kärnkraftsavvecklingen
            har stannat upp.
          </note>
          <note>
            Vi hade en energiöverenskommelse mellan
          </note>
          <note>
            Socialdemokraterna, Centern och Folkpartiet
          </note>
          <note>
            1991, där det sades: Regeringen bör årligen i budgetpropositionen
            redovisa de resultat som har uppnåtts genom energipolitiska program,
            för omställning och utveckling av energisystem, samt förelägga
            riksdagen förslag om de ytterligare åtgärder som är motiverade.
          </note>
          <note>
            Ni har ju inte kommit med någonting sådant. Jag vill fråga Olof
            Johansson: Varför har inte den borgerliga regeringen lämnat någon
            sådan redovisning?
          </note>
          <note>
            Att då byta position, Olof Johansson, från den överenskommelse
            om tillförsel av energi som skulle gälla till att nu i stället
            börja tala om lagstiftning är att fly bort från ett ansvar som
            jag tycker att
          </note>
          <note>
            Centern som regeringsparti faktiskt har.
          </note>
          <note>
            Anf. 57 Miljöminister OLOF JOHANSSON
          </note>
          <note>
            (c) replik:
          </note>
          <note>
            Herr talman! Jag skall gärna ta upp energipolitiken, eftersom
            det är en allvarlig fråga.
          </note>
          <note>
            Ingvar Carlsson går helt förbi frågan om trovärdighet inför den
            nu stundande folkomröstningen. Man har sagt att folkomröstningens
            resultat skall följas. Här har
          </note>
          <note>
            Ingvar Carlsson huvudansvaret. Det var linje 2 som ansågs som
            segrare i folkomröstningen 1980. Den byggde på att den tekniska
            livslängden för varje reaktor skulle vara 25 år. Den nyaste reaktorn
            blir
          </note>
          <note>
            25 år 2010, därav beslutet att avvecklingen skall inledas senast
            2010.
          </note>
          <note>
            Det vore ett sätt att öka trovärdigheten inför den kommande folkomröstningen,
            att visa att man är beredd att följa upp den förra folkomröstningens
            beslut. Men man tog inte chansen när vi i riksdagen väckte en
            motion. Det är självklart att vi väckte motionen här i riksdagen,
            eftersom detta är en fråga som spänner över hela fältet. Det spelar
            ingen roll om man sitter i regering eller i opposition. Har man
            lovat att man skall följa en folkomröstning gäller detta över
            partigränserna och över blockgränserna.
          </note>
          <note>
            Ingvar Carlsson säger att vi inte har redovisat vad vi har gjort.
            Det har vi ju redovisat varje år i budgetpropositionerna.
          </note>
          <note>
            När det sedan gäller uppföljning av energiprogrammet: Om det
            har varit någon fråga som har varit ständigt återkommande här
            i riksdagen, så har det varit hur vi skall utveckla kraftvärmen.
            Vad har Socialdemokraterna gjort när vi har försökt att få en
            bättre ordning till stånd i fråga om att få bort olja och kol?
            Jo, ni har förhalat och inte velat gå med. Det är först i slutfasen
            på riksdagsåret som man genom ett utskottsinitiativ har kunnat
            hantera den frågan på det sätt som vi från Miljö- och naturresursdepartementet
            och regeringen tidigare har föreslagit. Men det har ni motarbetat.
          </note>
          <note>
            Detta är ju en uppföljning. Det var en av ingredienserna i energiöverenskommelsen
            att vi skulle utveckla kraftvärmen i vårt land. Det var därför
            som vi införde investeringsbidrag. Men sedan blev beskattningen
            av kraftvärmen felaktig.
          </note>
          <note>
            Den frågan har ni velat förhala under hela perioden.
          </note>
          <note>
            Beträffande ekonomiska styrmedel är det som
          </note>
          <note>
            Ingvar Carlsson säger nonsens. Till att börja med har han inte
            perspektivet klart för sig. Det största ekonomiska styrmedlet
            i Sverige har varit avgiftsbeläggningen av kärnkraften under övergången
            mellan 70-talet och 80-talet -- och det var på vårt förslag. Annars
            hade kommande generationer stått här med notan som skulle betalas
            för att bli av med det högaktiva avfallet efter det att kärnkraften
            hade gjort sitt. Det lyckades vi förhindra.
          </note>
          <note>
            Sedan tjatade vi hela 80-talet. 1988 kom MIA-
          </note>
          <note>
            utredningen, och därefter genomfördes en del förbättringar i
            klump vid övergången mellan 80-
          </note>
          <note>
            talet och 90-talet. Dessa åtgärder som då vidtogs var i huvudsak
            positiva. Efter ett par år har nu dessa utvärderats. Detta är
            naturligtvis utgångspunkten för hur man skall gå vidare. Därefter
            skall avfallsskatten och många andra saker utredas för att systemet
            skall kunna kompletteras, inte minst när det gäller kretsloppsutvecklingen.
            Så det händer mycket på det här området.
          </note>
          <note type="speaker">
            Anf. 58 INGVAR CARLSSON (s) replik:
          </note>
          <note>
            Herr talman! Som statsminister tog jag faktiskt,
          </note>
          <note>
            Olof Johansson, initiativ till trepartiöverläggningar. Strategin
            som vi kom överens om för avveckling av kärnkraften var att tillförseln
            av ny energi skulle avgöra tidpunkten när olika reaktorer skulle
            kunna stängas av. Jag vill hävda att den uppgörelsen har skötts
            väldigt dåligt av den borgerliga regeringen. Ansvaret faller inte
            minst på Centern och Folkpartiet som var med i den uppgörelsen.
            Jag kan inte anse att ni har gett riksdagen tillfredsställande
            redovisning av vilka åtgärder som har åstadkommits, än mindre
            av praktiska resultat. Det är detta som avgör trovärdigheten när
            det gäller uppföljningen av förra folkomröstningen. Jag står fast
            vid att avvecklingen skall komma i gång 2010. Jag tycker att Olof
            Johansson springer ifrån detta alltför lätt.
          </note>
          <note>
            Vi socialdemokrater har nu ett investeringsprogram som har en
            mycket stor betydelse för miljön: underhåll av kommunernas vatten-
            och avloppsledningar, sanering av sjuka hus, utbyggnad av reningsverk,
            sanering av förorenad industrimark, underhåll av vandringsleder
            osv.
          </note>
          <note>
            Miljö kräver politik. En moderatledd regering som vill tränga
            tillbaka politiken och överlämna så mycket som möjligt åt marknaden
            avsvär sig en stor och viktig del av miljön. Dessutom krävs det
            samarbete över nationsgränserna. Jag tror att Olof
          </note>
          <note>
            Johansson och jag är överens om att medlemskapet i EU ökar dessa
            chanser.
          </note>
          <note>
            Slutligen kräver naturligtvis miljöpolitiken engagemang, och
            det engagemanget behöver inte kvävas i en lågkonjunktur och under
            en arbetslöshet. Ekonomisk och ekologisk hushållning kan gå hand
            i hand. Jag tvivlar inte ett ögonblick på
          </note>
          <note>
            Olof Johanssons engagemang, men jag tror inte att det är så särkilt
            lätt att genomföra det som Olof
          </note>
          <note>
            Johansson står för i en moderatledd regering.
          </note>
          <note>
            Anf. 59 Miljöminister OLOF JOHANSSON
          </note>
          <note>
            (c) replik:
          </note>
          <note>
            Herr talman! Jag skall vara väldigt tydlig -- det är egentligen
            övertydligt vad det handlar om. Det fanns alltså möjlighet för
            Socialdemokraterna under vårriksdagen att stödja en lagstiftning
            om exakt hur reaktorerna skall avvecklas. Men
          </note>
          <note>
            Socialdemokraterna svek igen. Man ville skjuta på framtiden och
            förhalade. Då kan man ju alltid försöka att dölja sig bakom de
            allmänna formuleringarna i energiöverenskommelsen. Men se det
            går inte, eftersom det genom de reaktorhaverier som har förekommit
            har visats att många reaktorer i Sverige kan stå avställda utan
            att det blir något problem med energiförsörjningen.
          </note>
          <note>
            Detta var ett övertydligt exempel för svenska folket, även om
            sju reaktorer var i mesta laget. Det innebar en del kolkondens
            från Danmark. Men vi har inte krävt att man omedelbart skall avveckla
            sju reaktorer. Det gäller bara att göra en avtrappning och avveckla
            en reaktor i taget. Det gör avställningen enklare, samtidigt som
            det öppnar möjlighet för alternativ, dvs. öppna marknader. I
          </note>
          <note>
            dag är situationen den att marknaden är övertung.
          </note>
          <note>
            Det finns ett ständigt energiöverskott i Sverige.
          </note>
          <note>
            Därför måste alla nya alternativ subventioneras för att de skall
            kunna komma in på denna överfulla energimarknad.
          </note>
          <note>
            För att det inte skall stå oemotsagt vill jag säga till
          </note>
          <note>
            Ingvar Carlsson att vi har avsatt ytterligare 500
          </note>
          <note>
            miljoner kronor i samband med koldioxidskattdifferentieringen
            -- jag antar att ni tycker att det är bra. Dessa pengar skall
            användas för Östersjön, för kärnsäkerheten i öst och för förnybar
            energi här hemma. Så visst har vi gjort saker. Självfallet! Vi
            har breddat kväveoxidavgifterna -- det beslutet har ju nyligen
            fattats av riksdagen. Vi har miljöklassat bensin.
          </note>
          <note>
            Genom skattedifferentieringen har man blivit av med blyet i bensinen,
            någonting som borde ha gjorts för längesedan. Sedan har vi också
            skogsvårdsavgiften som egentligen var en skatt, vilken användes
            i stor utsträckning för skogsbilvägar. Det har inte tagits bort
            någon miljöavgift från jordbruket. Det rörde sig om en prisregleringsavgift
            som ni hade infört.
          </note>
          <note>
            Vi tar inte ansvar för de betongprojekt som ni satte i gång och
            som vi har ärvt. De får ni faktiskt själva ta ansvar för.
          </note>
          <note>
            (Applåder)
          </note>
          <note type="speaker">
            Anf. 60 HARRIET COLLIANDER (nyd)
          </note>
          <note>
            replik:
          </note>
          <note>
            Herr talman! Centern företräder en miljöfanatism, till skillnad
            från Ny demokrati som företräder en miljörealism. Regeringen använder
            i dag ordet
          </note>
          <note>
            ''miljö'' framför många reformer för att eleminera kritik.
          </note>
          <note>
            Förslag med det förtecknet vågar ingen säga nej till med tanke
            på opinionen. Skatteväxlingen är ett exempel. Man hänvisar till
            miljöns bästa, men vart går pengarna? Naturvårdsverket säger att
            man får in 15 miljarder per år i miljöskatter och avgifter, men
            man förbättrar miljön med bara 2,5 miljarder per år. Så var det
            med den miljöomsorgen.
          </note>
          <note>
            Olof Johansson kanske var litet kaxig i Rio när
          </note>
          <note>
            USA inte ville gå med neddragningen av koldioxidutsläppen. Faktum
            var att Olof Johansson veckan före resan sade ja till att starta
            oljekraftverket i Stenungsund. Det gjorde att
          </note>
          <note>
            Sverige ökade sina koldioxidutsläpp med 10 %. Är det miljöomsorg?
          </note>
          <note>
            Ny demokrati vill ha kärnkraften kvar. Det är en ren energi.
            Vi anser att kärnkraft fungerar i en demokrati.
          </note>
          <note>
            Gröna jobb à la socialdemokrater är bara en enda offentlig sektor.
            Är det vad Centern vill ha?
          </note>
          <note>
            Vi skall inte bygga upp avfallstippar, säger Olof
          </note>
          <note>
            Johansson. Men hur var det med kvicksilvret, som ni ville lagra
            på hög i stället för att återvinna?
          </note>
          <note>
            Sanningen är den att så fort miljön kostar något för staten gör
            man undantag. Men att lägga på en miljöskatt på batterier eller
            bensin som drabbar vanligt folk går bra.
          </note>
          <note>
            För oss är det självklart att vi skall göra allt vad vi kan för
            att skapa en god miljö. Men man löser inte problemen här hemma
            med hastighetsrestriktioner och hårdare miljökrav på industrin,
            som gör att vi inte kan konkurrera med utlandet.
          </note>
          <note>
            Som jag och många med mig ser det är miljöproblemen ett internationellt
            problem som måste lösas i ett internationellt samarbete. Det är
            för Ny demokrati ett vägande skäl för att säga ja till
          </note>
          <note>
            Europeiska unionen, i motsats till Gudrun
          </note>
          <note>
            Schyman.
          </note>
          <note>
            Man kan hantera miljöproblemen. Länderna i
          </note>
          <note>
            Europa hanterar problemen med alla gränser, med de höga ideal
            som är uppsatta i EG. Vi tänker väldigt lutherskt och tror att
            vi måste uppfylla allting precis med en gång. Därför blir allting
            så bekymmersamt och besvärligt.
          </note>
          <note>
            Vi anser att vi bör satsa mycket på vår närmiljö. Vi har problem
            i Östersjön som är vårt gemensamma innanhav. Där är det luft-
            och vattenföroreningar som man inte kan råda bot på. Därför anser
            vi att vi bör sätta in resurser där.
          </note>
          <note>
            Jag var på andra sidan Östersjön för två år sedan, på badorten
            Pärnu. Jag stod och tittade ut över de vackra sandstränderna,
            de gamla hotellbyggnaderna. Men man kunde inte bada därför att
            vattnet var så förorenat. Det är på andra sidan av vårt gemensamma
            innanhav. Vi måste lägga pengarna på rening där, på skorstenar
            och avloppsanläggningar.
          </note>
          <note>
            Vi har väckt förslag om att satsa biståndspengar i
          </note>
          <note>
            Baltikum. Vi har väckt förslag om att satsa på reningsverk à
            75 miljoner med svenskt material och med svensk arbetskraft som
            arbetsledare på andra sidan Östersjön.
          </note>
          <note>
            Jag ville säga någonting till Ingvar Carlsson, som inte är här,
            om att satsa på kommunalt vatten- och avloppssystem. Det har vi
            föreslagit i motioner i riksdagen. Men vi fick inte socialdemokraternas
            stöd till det. Det förvånade många arbetare, som demonstrerade
            då a-kassan var på tal förra gången vid årsskiftet, att socialdemokraterna
            hade sagt nej till en så självklar sak som borde ha gått igenom
            i riksdagen.
          </note>
          <note>
            Varför satsar man inte mera i Baltikum, Olof
          </note>
          <note>
            Johansson, där pengarna skulle ge god utdelning i form av renare
            luft och renare vatten?
          </note>
          <note>
            Anf. 61 Miljöminister OLOF JOHANSSON
          </note>
          <note>
            (c) replik:
          </note>
          <note>
            Herr talman! Jag förstår att det har varit jäktigt i riksdagen
            den senaste tiden. Jag förstår då också att
          </note>
          <note>
            Harriet Colliander med sina andra problem dessutom inte har hunnit
            läsa regeringens skrivelse
          </note>
          <note>
            1993/94:252 som handlar om insatser på miljöområdet i Central-
            och Östeuropa. Där finns en hel bilaga över alla de projekt som
            är på gång eller beslutade. Det är så många att jag inte här kan
            räkna upp dem. Däri ingår också reningsverk, ett till vardera
            av de baltiska republikerna. Där är pengar anvisade, och en utredning
            pågår om hur de exakt skall utformas. Det sköts av generaldirektören
            i Naturvårdsverket.
          </note>
          <note>
            Jag vet inte om jag skall ta Harriet Colliander på allvar. Att
            göra det här med skatteväxlingen till en fråga om Miljö- och naturresursdepartementets
            budget -- hur i världen kan man komma att göra en sådan koppling?
            Skatteväxling handlar alltså om att belasta det som vi tycker
            illa om och som vill få bort och sänka skatten på det som vi har
            gott om eller som vi vill ha mer av, nämligen jobb. Det kallar
            jag för gröna jobb. Det här är ett sätt.
          </note>
          <note>
            Om Miljö- och naturresursdepartementet har en för stor budget
            på ett område -- i det här fallet 2,5
          </note>
          <note>
            miljarder -- då är det tecken på att det är fel på miljötekniken.
            Det är ju där reparationskostnaderna brukar hamna, inte bara där
            utan överallt i det svenska samhället i form av hälsoproblem,
            naturvårdsproblem etc. Men försök inte göra den kopplingen, den
            är rasande omöjlig.
          </note>
          <note>
            Sverige är ett föregångsland på miljöområdet. Vi har behållit
            den positionen. Det är därför som
          </note>
          <note>
            Sverige är med när de internationella åtgärderna planeras. Vi
            var tio miljöministrar från länder representerande halva världens
            befolkning som samlades i Indien inom ramen för Commission for
          </note>
          <note>
            Sustainable Development. Sverige, Tyskland och
          </note>
          <note>
            Nederländerna var de tre europeiska länder som var representerade.
            Sedan var det de stora länderna, de som svarar för ungefär halva
            världens befolkning -- Kina, Indien, USA, Kanada,
          </note>
          <note>
            Brasilien, Malaysia. Sverige är med i sådana sammanhang. Det
            är naturligtvis viktigt att vi är med. Vi har stora möjligheter
            till påverkan den vägen, också i EU. Förutsättningen för att EU
            i fråga om miljöprojekt skall fungera -- det har det hittills
            inte gjort -- är att man kommer överens, använder det som hävstång
            och inte som bromskloss, som en del här på hemmaplan tycks göra.
            Det gäller inte minst Industriförbundet, som alltid excellerar
            i detta och säger att vi skall vänta på EU. I så fall blir det
            nej i folkomröstningen, det är bara en hälsning.
          </note>
          <note>
            And. 62 HARRIET COLLIANDER (nyd)
          </note>
          <note>
            replik:
          </note>
          <note>
            Herr talman! Det kan hända att jag inte läst regeringens skrivelse
            från början till slut. Men jag måste säga att jag tycker att det
            är litet magert med satsningarna i Baltikum om det är ett reningsverk
            per baltiskt land med tanke på att det inte finns någon rening
            där över huvud taget.
          </note>
          <note>
            Skatteväxlingen är faktiskt ett nytt sätt att indriva skatt.
            Jag förstår att det är litet svårt för Olof
          </note>
          <note>
            Johansson att tillstå att det är som det är.
          </note>
          <note>
            Anf. 63 Miljöminister OLOF JOHANSSON
          </note>
          <note>
            (c) replik:
          </note>
          <note>
            Herr talman! Jag kan konstatera att avsikten med skatteväxlingen
            aldrig är att höja skatten. Det ligger ju i själva ordet. Det
            borde vi vara överens om. Skatteväxling är att lägga olika tyngdpunkt
            på olika produktionsfaktorer. Det borde vara en självklarhet,
            i varje fall borde det följa av sunt förnuft oavsett vilka teoretiska
            beräkningar man kan göra. Om vi har ett behov av att skapa ytterligare
            sysselsättning skall vi sänka skatten på arbete. Jag har utgått
            från att vi är överens om det,
          </note>
          <note>
            Harriet Colliander, jag och många fler. Det är så det fungerar.
            Då förbilligar man arbetskraften i förhållande till andra produktionsfaktorer.
            Om man då lägger belastningen på det som vi inte tycker om, miljökonsekvenser
            som vi vill bli av med, pressar man bort dem från systemet.
          </note>
          <note>
            Samtidigt eroderas skattebasen. Det blir snarast en skattesänkning,
            om man inte flyttar miljöskatterna och miljöavgifterna till nya
            områden. Alltså får man en tendens till en skattesänkning genom
            skatteväxling, inte en skattehöjning. Så fungerar det.
          </note>
          <note>
            Om man inte får den effekten att miljöbelastningen försvinner
            ökar man i stället miljöskulden. Då får man betala de reparationskostnader
            som i allmänhet faller på statliga och kommunala budgetar och
            den vägen drabbar skattebetalarna.
          </note>
          <note>
            Så hänger det ihop, Harriet Colliander. Jag tycker att det är
            glasklart.
          </note>
          <note>
            (Applåder)
          </note>
          <note type="speaker">
            Anf. 64 Statsrådet ALF SVENSSON (kds):
          </note>
          <note>
            Herr talman! Vi som arbetar i politiken borde nog oftare fundera
            över om vi lyssnar ordentligt på människor och om vi verkligen
            visar förtroende för våra medborgare.
          </note>
          <note>
            Sådana tankar får man i alla fall när man läser en debattartikel
            om familjepolitiken av en av de mest framträdande socialdemokraterna.
            Hon refererar en kristdemokrat som hävdade att politikerna inte
            skall bestämma om arbetsfördelningen i hemmet.
          </note>
          <note>
            Så här skriver socialdemokraten bl.a.: Det blir svårt för svenska
            folket att leva enligt en sådan regerings intentioner. Skall man
            låta vartannat barn vara föremål för politiska beslut, medan vartannat
            får finna sig i föräldrarnas amatörmässiga avgörande.
          </note>
          <note>
            Är det inte häpnadsväckande? Riksdagen firade nyligen 75-årsjubileet
            av den lika och allmänna rösträttens införande i demokratin Sverige.
            Jag trodde att demokrati och parlamentarism betydde att regeringen
            skulle leva enligt folkets intentioner, inte att folket skulle
            leva enligt regeringens intentioner.
          </note>
          <note>
            Jag tycker att ''föräldrarnas amatörmässiga avgörande'' låter
            som ett eko av den sociala ingenjörskonstens glansperiod. Det
            låter i alla fall inte som något som skulle passa i
          </note>
          <note>
            Europarådskonventionen om de mänskliga fri- och rättigheterna
            eller FN:s barnkonvention.
          </note>
          <note>
            Regeringen har arbetat för valfrihetsreformer på åtskilliga områden.
            Vi kristdemokrater strävar efter att reformerna skall bli sådana
            att enskilda och familjer också har resurser att välja så som
            de önskar. Detta har kristdemokraterna i Europa länge kallat för
            subsidiaritetsprincipen.
          </note>
          <note>
            Här har jag en av de rödaste socialdemokratiska tidningarna i
            Sverige, nämligen Piteå-Tidningen.
          </note>
          <note>
            Herr talman! Det är ju populärt att visa upp tidningar, böcker
            och annat här i kammaren. Detta är alltså den röda Piteå-Tidningen.
            I den läser jag om en flerbarnsfamilj. Föräldrarna, Karin och
          </note>
          <note>
            Thord, hade för länge sedan bestämt sig för att själva ta hand
            om sina barn. Thord är byggnadsarbetare. Makarna säger: För oss
            hade
          </note>
          <note>
            2 000 kronor i månaden betytt en hel del. Karins ord, som är
            rubrik på första sidan, är:
          </note>
          <note>
            Vårdnadsbidraget är en rättvisereform.
          </note>
          <note>
            Men när Carlsson och Sahlin talar om vem som gynnas av vårdnadsbidraget
            är det alltid direktörsfruar som ändå har råd att vara hemma.
            Vi kanske alla har läst om den SIFO-undersökning som visade att
            20 % av socialdemokraternas väljare gillade vårdnadsbidraget.
            Det är ju imponerande om så många av de socialdemokratiska väljarna
            är direktörsfruar.
          </note>
          <note>
            Detta med direktörsfru låter egentligen precis som när Bert Karlsson
            talar om barnbidraget till miljonärer.
          </note>
          <note>
            Piteå-Tidningens flerbarnsfamilj är ingen direktörsfamilj. Men
            socialdemokraterna unnar inte byggnadsarbetarfamiljer vårdnadsbidraget.
          </note>
          <note>
            Jag vet fullt och fast att daghemmet är den bästa omsorgsplatsen
            för många barn. Men jag vet också att det finns andra omsorgsformer
            som passar andra barn bättre. Observera att jag talar om vad som
            passar barnen, och det vet föräldrarna bäst!
          </note>
          <note>
            Nu skall Ingvar Carlsson alldeles uppenbart i valrörelsen ställa
            barnen mot de gamla. Han skall helst få det att verka som att
            vårdnadsbidraget bär skulden till 20 års ekonomiskt felaktig politik.
            Vad räcker vårdnadsbidraget till, om det skulle användas till
            att sänka budgetunderskottet? Jo, till
          </note>
          <note>
            1 %. Tänk att Ingvar Carlsson i dag inte intresserar sig för
            hur han skall komma åt resterande 99 %.
          </note>
          <note>
            Vore inte detta en god och angelägen uppgift? I
          </note>
          <note>
            stället hetsar man mot den här rättvisereformen och använder
            vårdnadsbidraget som något slags kil. Vi har ju genomfört andra
            reformer och satsningar.
          </note>
          <note>
            Det är ju inte helt säkert att tidigare satsningar som har funnits
            med i budget efter budget heller har varit helt korrekta. Detta
            säger jag nu när vi har infört något som jag anser vara en rättvisereform.
          </note>
          <note>
            Men Ingvar Carlsson ställer barnen mot de äldre, mot dem som
            inte duschas. Har ni tänkt på att
          </note>
          <note>
            Ingvar Carlsson aldrig ställer en daghemsplats, som kostar 85
            000--100 000 kronor, mot den gamla som inte blir duschad tillräckligt
            ofta. I stället är det vårdnadsbidraget, som kostar 24 000, som
            skall ställas just mot de äldre.
          </note>
          <note>
            Det borde vara rimligt att socialdemokraterna erinrade sig att
            de själva har dragit in ungefär 30
          </note>
          <note>
            miljarder från kommunerna, när de talar om de 7
          </note>
          <note>
            miljarder som regeringen har dragit in. Det kan väl inte vara
            möjligt att ingen skulle drabbas när socialdemokraterna drar in
            miljarder från kommuner och landsting. Men när regeringen, efter
            att ha fått ta över en ekonomi i fritt fall, tvingas att göra
            en del verklighetsanpassningar då drabbas människor.
          </note>
          <note>
            I år firar FN familjeåret som bekant. Det skulle vara utomordentligt
            tilltalande att få höra Ingvar
          </note>
          <note>
            Carlsson hålla ett familjepolitiskt anförande av den anledningen.
          </note>
          <note>
            För mig är familjepolitik något vida mer än 2 000
          </note>
          <note>
            kronor per månad i vårdnadsbidrag. För mig handlar familjepolitik
            om att barnen, det finaste och värdefullaste som vi har, måste
            få sina barndomsår i trygghet. Jag tror att det är där som den
            goda etiken, med rötter i kristen tradition, kan överföras till
            barnen. Det är där som vi kan skaffa oss motkrafter mot främlingsfientlighet
            och rasism.
          </note>
          <note>
            Det är där som drogberoendet kan hållas utestängt.
          </note>
          <note>
            Det är där som kriminaliteten har svårast att få fotfäste.
          </note>
          <note>
            Värderade åhörare! Det är för att främja det goda samhället som
            vi Kristdemokrater ordar så mycket om familjen.
          </note>
          <note>
            Vi skall självfallet inte bara lyssna till fembarnsfamiljen som
            vill ha vårdnadsbidrag. Vi måste också lyssna till sjuksköterskan
            som inte tycker att hon kan ägna varje patient tillräcklig tid.
          </note>
          <note>
            Vi måste lyssna till förskolläraren, som känner att han inte
            har nog många armar för att hålla barnen i hand på utflykten,
            och till vårdbiträdet, som inte hinner tala med de gamla, som
            har hemtjänst, så länge som hon skulle önska.
          </note>
          <note>
            Vi skall inte blunda för att det finns brister. Alla äldre får
            inte god omsorg. Alla sjuka får inte den bästa vården. Det finns
            barn som far illa. Vi måste ta alla möjligheter att minska onödig
            administration och lägga ut verksamhet på entreprenad. Vi måste
            inse att mycket i kommunerna är mindre viktigt än omsorgen om
            barn och gamla. Jag vill stryka under att om det finns kommuner
            i Sverige, där inte omprioriteringar och förbättringar av verksamheten
            räcker, trots att man har gjort sitt yttersta för att skapa resurser
            för mänsklig omsorg och vård, måste man vara beredd att höja kommunalskatten
            och landstingsskatten.
          </note>
          <note>
            Men lura inte vårt land! Lura inte sjuksköterskan, förskolläraren
            och vårdbiträdet! Rita inte en framtidskarta som redan om ett
            år är falsk! Vi är väl egentligen alla i denna kammare, från vartenda
            parti, övertygade om att Sveriges ekonomi har befunnit sig och
            fortfarande är i kris. Antingen får ekonomin fortsätta att ta
            penicillinkuren utan att avbryta den för att vi skall få möjlighet
            att få tillbaka de krafter och resurser som gör att vårt lands
            ekonomi tillfrisknar, eller också får vi bädda ner Moder Svea
            ännu djupare i sjuksängen.
          </note>
          <note>
            För närvarande förs en ständig debatt om fördelningspolitiken
            i medierna, vilket är bra. Men enligt min uppfattning är den inte
            sällan oärlig. Var och en av oss vet att om vi skall skapa resurser
            att fördela, om vi skall baka en större kaka så att det finns
            något rejält att dela ut till de svagare och de mest behövande
            grupperna i vårt land, så fordras det kraftfulla saneringsåtgärder.
            Då fordras det att industrin tillåts att syresättas. Då fordras
            det att kapitalet inte skräms ut över vårt lands gränser. Då fordras
            det att vi inser att vi måste ha något att fördela, innan vi beslutar
            om fördelningen. Det är för att vi skall kunna bygga upp det mer
            rättvisa samhället och bevara välfärdssamhället som vi i dag måste
            vidta obekväma åtgärder.
          </note>
          <note>
            Ni socialdemokrater vill i stället ha något slags strypkoppel
            på den sektor som skall skapa jobben.
          </note>
          <note>
            Likväl tror ni att jobben skall skapas. Ni vill, som en tidning
            skrev i sin ledare, ha kapitalism utan kapitalister. Det är ungefär
            som att vilja ha ett bageri utan bagare.
          </note>
          <note>
            Herr talman! Den som vill säkra morgondagens pensioner, den som
            vill garantera resurser till åldringsvård, den som vill verka
            för värdig vård för våra äldre, den kan aldrig vinna trovärdighet
            utan att samtidigt våga ta itu med den svenska statsskulden och
            det svenska budgetunderskottet.
          </note>
          <note>
            Jag har åtskilliga gånger stått här i kammaren och framhållit
            Ingvar Carlsson som en hedersman. Men jag kände inte igen Ingvar
            Carlsson när jag läste hans tal från Kommunalarbetarförbundets
            kongress. Hans framtidskarta är mycket otydlig och tvetydig. I
            det talet försökte han fösa ihop kristdemokraterna och nydemokraterna
            i samma fålla när det gäller t.ex. bistånds- och invandrarpolitiken.
            Bl.a. sade Ingvar Carlsson att båda partierna ''reagerar mot vår
            solidaritet med tredje världen''. Jag kräver faktiskt, Ingvar
          </note>
          <note>
            Carlsson, en förklaring till vad som menas.
          </note>
          <note>
            Jag har sett att Ingvar Carlsson också vänder sig mot det faktum
            att vi vill ha ett samhälle där grunden är etik och moral inspirerad
            av kristen tradition. Jag har ärligt trott att Carlsson delade
            den grundsynen. Jag säger det igen: Jag känner inte igen Ingvar
            Carlsson. Jag är helt övertygad om att är det något våra barn,
            vår ungdom, vi alla behöver så är det en inre kompass.
          </note>
          <note>
            Jag kan inte tro något annat än att Ingvar Carlsson och jag är
            överens om att vi behöver mycket mera av ett ödmjukt sökande efter
            sanning och rätt, en ärlig vilja att leva upp till ideal som värderar
            alla lika. Ingen av oss människor når ända fram. Men nog är det
            för den skull viktigt att våga stå för den etik och moral som
            vi vet betytt så mycket för så många i vår kulturkrets.
          </note>
          <note>
            Det är därför vi i kds ivrar för att skolan, ekonomin, hela samhällsbygget
            skall knytas närmare den kristna etiken och människosynen. Det
            har inte ens med tvång eller moralism att göra. Det handlar om
            att vi alla behöver känna vår egen identitet för att kunna visa
            respekt för andra.
          </note>
          <note>
            Man ärver inte förmågan att cykla eller att känna igen trafikmärken.
            Barn måste få en medveten skolning i trafikkunskap. På samma sätt
            är det med etiken. Man ärver den inte, ungefär som man ärver blå
            ögon eller krulligt hår. Etiken måste läras ut, från föräldrar
            till barn, från lärare till elever, från generation till generation.
          </note>
          <note>
            Herr talman! Att jag nu inte längre känner igen
          </note>
          <note>
            Ingvar Carlsson kanske beror på att han numera lyssnar på dessa
            amerikanska och engelska konsulter -- Phil Noble, Bill Hamilton,
            Rick
          </note>
          <note>
            Ridder, Philip Gould osv. Jag märkte att Ingvar
          </note>
          <note>
            Carlsson i den första replikrundan blev litet irriterad över
            att jag talade om konsulter.
          </note>
          <note>
            Naturligtvis har Ingvar Carlsson rätt att använda vilka konsulter
            han vill. Jag bara konstaterar att t.ex. engelsmannen Philip Gould
            talar om fruktans strategi. Det verkar som om den strategin skall
            användas aktivt av Socialdemokraterna för att skrämma människor
            att rösta på partiet.
          </note>
          <note>
            Herr talman! Jag tror att om Carlsson skakar av sig detta att
            lyssna för mycket på den typen av idéer att putta folk ur riksdagen
            och att skrämmas med en viss politik och tillvita andra sådant
            de inte står för, får vi tillbaka samma gamla hederliga Carlsson
            igen. Lyssna på rörelsen, Carlsson, i stället för på konsulterna.
          </note>
          <note>
            Herr talman! Vi borde -- det har diskuterats i de senaste replikskiftena
            -- bli överens om en kraftsamling för miljön. Kds har inför valet
            presenterat ett 10-punktsprogram för miljön. Jag hinner tyvärr
            inte kommentera alla punkterna. Det viktigaste är det som nämnts
            tidigare, vilket vi kristdemokater verkligen vill lyfta fram,
            även för
          </note>
          <note>
            Europa, nämligen en skatteväxling för jobben och miljön. Mer
            skatt på nedsmutsningen och utarmandet av miljön, mindre skatt
            på arbetet. Jag tror att det är nästa stora skattereform.
          </note>
          <note>
            Låt oss också vara glada över det positiva som finns i vår svenska
            miljö. Det svenska jordbruket hör till det miljövänligaste i hela
            Europa. Det är Sveriges bönder som har oroat sig över gulnande
            tallar, gröda förstörd av markozon och förgiftade brunnar.
          </note>
          <note>
            Jordbruket har en jättechans, både som miljöförvaltare och som
            framtidsnäring. Det är också bra för miljön att den största järnvägssatsningen
            per capita i Europa sker i
          </note>
          <note>
            Sverige.
          </note>
          <note>
            Herr talman! Naturen vet inte om några gränser eller tullar.
            Varför skall inte vi ta lärdom av det? I
          </note>
          <note>
            ett Europa i gemenskap kan freden få en chans, människor mötas
            och berika varandra. EU är, som några av Svenska freds- och skiljedomsföreningens
            ledande företrädare framhöll för en tid sedan, framför allt ett
            fredsprojekt.
          </note>
          <note>
            Vi kristdemokrater vill bygga samhället nedifrån.
          </note>
          <note>
            Vi vill lyssna på människorna när de säger: ''Detta vill vi sköta
            själva, i familjen, i föreningen, i arbetslaget, men det och det
            är ett övermäktigt problem -- det får kommunen stödja, det får
            staten ta hand om. De stora miljöproblemen måste hela
          </note>
          <note>
            Europa samsas om att lösa.''
          </note>
          <note>
            Freden skapar vi bara tillsammans, liksom kampen mot en internationell
            rasism och främlingsfientlighet, och bättre satsning mot uvärldens
            fattigdom. Ett Sverige i tiden är ett Sverige i världen, inte
            ett land som bygger murar mot omvärlden.
          </note>
          <note>
            Herr talman! Hade jag vetat att min gode vän Olof
          </note>
          <note>
            Johansson inte hade begärt replik och det inte hade framstått
            som övermaga, skulle jag ha velat sluta med att säga: Kyss Carlsson,
            älska Centern, men rösta på kds!
          </note>
          <note>
            (Applåder)
          </note>
          <note type="speaker">
            Anf. 65 INGVAR CARLSSON (s) replik:
          </note>
          <note>
            Herr talman! Den som kysser Carlsson och älskar
          </note>
          <note>
            Centern är nog så tokig att han röstar på kds.
          </note>
          <note>
            Jag tycker att man skall vara försiktig i frågan om konsulter.
            Men om partierna använder dem skall de själva betala för dem.
            Jag tycker inte, som regeringen, att man skall använda konsulter
            för partipolitiska uppdrag, som har skett i Stockholms läns landsting.
            Jag tycker att det är märkligt att de borgerliga dribblar undan
            KU-granskningen till efter valet.
          </note>
          <note>
            Vidare säger Alf Svensson att vi socialdemokrater sätter strypkoppel
            på dem som kan stå för sysselsättning och framsteg. Ja, det handlar
            om aktieägarna och dubbelbeskattningen. Skall inte den aktieägare
            som förra året fick en genomsnittlig förmögenhetsökning på 50
            % inte kunna betala en skatt på inkomster från aktier motsvarande
            en låginkomsttagare? Det är inte strypkoppel, Alf
          </note>
          <note>
            Svensson.
          </note>
          <note>
            Alf Svensson sade helt riktigt att det skall finnas något att
            fördela innan vi fördelar. Men det är precis det misstag ni gör
            med vårdnadsbidraget. Ni delar ut ett nytt bidrag då det finns
            ett budgetunderskott på 200 miljarder kronor. Men då säger Alf
            Svensson att underskottet är så stort att vårdnadsbidraget märks
            knappast i förhållandet till underskottet. Ja, då behöver vi aldrig
            spara. Jag förstår att det går åt skogen med den borgerliga regeringen
            om man tycker att 4 miljarder -- eller om
          </note>
          <note>
            Alf Svensson så vill något mindre -- inte är en post att bry
            sig om. Hur i all sin dar skall ni klara budgetunderskottet?
          </note>
          <note>
            I en situation där vi känner till problemen med att klara sjukvården
            och äldreomsorgen, inför ni ett nytt bidrag och lägger ut nya
            utgifter. Det är klart att folk inte tackar nej till att få 2
            000 kr. Men frågan är om vi har råd med detta när vi inte har
            råd att klara sjukvården och äldreomsorgen.
          </note>
          <note>
            Alf Svensson reagerade mot mitt tal vid
          </note>
          <note>
            Kommunalkongressen. Jag står för det talet. Jag har gjort observationer
            av vad jag tycker är intressanta likheter mellan kds och Ny demokrati.
          </note>
          <note>
            I fråga om den punkt som Alf Svensson citerade framgår det att
            Alf Svensson försöker -- som i så många andra sammanhang -- spela
            på två opinioner samtidigt, dvs. de som är för ett generöst bistånd
            och de som är emot. Ibland är Alf Svensson lidelsefull försvarare
            av bistånd, ibland spelar han med kritiken.
          </note>
          <note>
            Och mycket riktigt: I gårdagens debatt berömde
          </note>
          <note>
            Ian Wachtmeister Alf Svenssons nya ståndpunkter.
          </note>
          <note>
            Det innebär att det här finns någonting som inte är bra, Alf
            Svensson. Jag är t.ex. orolig med anledning av uttalandet om Afrika.
          </note>
          <note>
            Min taletid är nu ute, men jag har kanske ändå antytt vad som
            gör att jag på denna punkt är orolig.
          </note>
          <note>
            Jag är inte ute efter att komma åt Alf Svensson. Jag skulle önska
            att vi inom biståndspolitiken kunde nå en så stor samstämmighet
            som möjligt. Det är möjligt att det bara är olyckliga formuleringar
            som har skapat min oro.
          </note>
          <note>
            Anf. 66 Statsrådet ALF SVENSSON (kds)
          </note>
          <note>
            replik:
          </note>
          <note>
            Herr talman! Låt mig allra först säga att jag håller med Ingvar
            Carlsson om att partierna själva skall betala sina konsulter.
            Man skulle möjligen kunna tycka att Ingvar Carlsson kunde anställa
            sina konsulter i landet. Då hade man kunnat få till stånd några
            arbetstillfällen. Nu är det tydligen i England och i USA som man
            anställer experter. Vi har som bekant en del sysselsättningsproblem
            i vårt land.
          </note>
          <note>
            Vidare påstår jag med bestämdhet att socialdemokraterna inte
            tillräckligt under 80-talet intresserade sig för vad man skulle
            fördela. Jag har stor respekt -- och det säger jag ärligt, Ingvar
          </note>
          <note>
            Carlsson -- för socialdemokraternas fördelningsvilja. Jag har
            däremot mycket liten respekt för ert engagemang för att skaffa
            fram det som skall fördelas. Saknas det, är retoriken inte särdeles
            mycket värd.
          </note>
          <note>
            Låt mig så ta upp biståndspolitiken. Ingvar
          </note>
          <note>
            Carlsson höll faktiskt sitt tal på Kommunals kongress innan min
            artikel i Svenska Dagbladet hade publicerats. Grunden för Ingvar
            Carlssons utomordentligt simpla påhopp på kds på
          </note>
          <note>
            Kommunals kongress kan alltså inte vara artikeln i
          </note>
          <note>
            Svenska Dagbladet.
          </note>
          <note>
            Jag skulle, herr talman, vilja fördubbla biståndet, och mitt
            parti står för inriktningen 2 % av BNP.
          </note>
          <note>
            Men jag är också övertygad om att om vi vill ha ett bistånd på
            hög nivå och vill ha skattebetalarna med oss, har vi ingen annan
            möjlighet än att våga vara litet självkritiska och fundera över
            om de satsningar på planekonomier som gjordes från svenskt håll
            och om de kanaler som vi haft med en del länder är de allra bästa.
            Min ärliga avsikt är inte någon annan än att få ett så bra och
            effektivt bistånd som möjligt, vilket når de människor som vi
            vill nå.
          </note>
          <note>
            Jag skulle i detta sammanhang kunna nämna att detta var uppe
            till en rejäl diskussion för något år sedan i Mariefred, när utrikes-
            och finansministrarna i Skandinavien hade en gemensam överläggning.
            Den som underströk dessa synpunkter med vida större kraft än vad
            jag mäktar var den framlidne utrikesministern Holt från Norge.
            Han sade, och det är närmast ett direkt citat: Vi kommer icke
            att klara vårt biståndsgivande till Östafrika, om vi inte vågar
            vara självkritiska när det gäller detta bistånd. Detta kan den
            nuvarande biståndsministern i Norge, representant för
          </note>
          <note>
            Arbeiderpartiet, vidimera.
          </note>
          <note>
            Kritiken från mig går dock inte ut på att minska biståndet. Den
            är inriktad på att vi skall ta vårt ansvar för att göra biståndet
            bättre.
          </note>
          <note type="speaker">
            Anf. 67 INGVAR CARLSSON (s) replik:
          </note>
          <note>
            Herr talman! Det är rörande hur Alf Svensson är intresserad av
            socialdemokratiska diskussioner med våra partivänner, t.ex. med
            Philip Gould i
          </note>
          <note>
            Storbritannien. Denne är bl.a. expert på hur den konservativa
            regeringen med skrämselpropaganda lyckades hålla John Major kvar
            vid regeringsmakten. Man inriktade sig då på vad som skulle bli
            följderna, om Labour skulle få bedriva sin skattepolitik. Det
            är riktigt att vi resonerade med honom om detta för att få del
            av dessa hans kunskaper.
          </note>
          <note>
            När jag nu ser uppläggningen av moderaternas skattepolitik i
            Sverige finner jag också att det var klokt av oss att förbereda
            oss på detta sätt.
          </note>
          <note>
            Uppenbarligen är det ett försök från moderaternas sida att upprepa
            det konservativa partiets skrämselpropaganda i det förra valet.
            Vi vet hur det gick i Storbritannien. Det blev katastrof när den
            konservativa regeringen fick sitta kvar. Det går naturligtvis
            lika illa, om vår nuvarande regering får sitta kvar. Det är klokt
            av oss att resonera med våra engelska partivänner på den punkten.
          </note>
          <note>
            Jag tycker fortfarande att Alf Svensson gör det litet för lätt
            för sig när han säger att han vill rätta till brister i biståndspolitiken.
            Det kommer alltid att göras misstag på ett sådant område. Det
            går inte att bedriva biståndspolitik, om inte en del projekt får
            misslyckas.
          </note>
          <note>
            Men jag märker också en annan ton, att Alf
          </note>
          <note>
            Svensson på ett oroväckande sätt spelar med när det gäller vissa
            krafter. Det är av den anledningen som jag har reagerat, inte
            för att söka en onödig strid utan för att klara upp detta. Jag
            tycker att det är viktigt med en bred samling bakom biståndspolitiken.
            För mig är det viktigt att det svenska biståndet är inriktat på
            att bekämpa fattigdomen. Så länge över en miljard människor lever
            i djupaste fattigdom kommer miljön att fortsätta att utarmas,
            och så länge människor svälter och far illa kommer demokratimålet
            att vara svårt att uppnå. Så länge fattigdomen är stor kommer
            inte heller konflikter och krig att kunna undvikas. Därför tror
            jag, Alf Svensson, att man måste satsa rejält på Afrika. Jag tror
            att vi är överens om att den kontinenten är inne i en väldigt
            farlig utveckling.
          </note>
          <note type="speaker">
            Anf. 68 Statsrådet ALF SVENSSON (kds):
          </note>
          <note>
            Herr talman! Jag registrerar bara det faktum att
          </note>
          <note>
            Ingvar Carlsson och socialdemokraterna kontaktar alla dessa konsulter.
            Det är klart att man kunde önska att man hade tillgång till smulorna
            från den rikes bord när det gäller att bedriva valkampanj och
            att försöka bemöta den ångvält som man enligt strategidokument
            från socialdemokraterna nu skall få riktad mot sig.
          </note>
          <note>
            Jag kan mycket väl tänka mig att Philip Gould kan vara värd att
            lyssna till och studera. Jag tycker bara att det är tragiskt att
            socialdemokraterna har gjort hans sätt att resonera till sitt.
            Ingvar Carlsson använder faktiskt en skrämseltaktik när han vill
            skrämma de gamla med vårdnadsbidraget. Han säger att det förhållandet
            att den gamle inte får möjlighet att duscha tillräckligt ofta
            beror på vårdnadsbidraget. Jag tycker att detta är att tillägna
            sig Philip Goulds skrämseltaktik. Jag tycker inte att det är värdigt
            hedersmannen Ingvar Carlsson.
          </note>
          <note>
            Jag är glad över att Ingvar Carlsson, som jag uppfattade det,
            retirerade när det gäller uttalandet på Kommunals kongress om
            biståndspolitiken.
          </note>
          <note>
            Som alla vet ger vi 1 % av BNI i bistånd -- vi borde ge mer.
            Tanzanias BNI består till 39 % av bistånd.
          </note>
          <note>
            Jag tycker att man skall våga fundera över vad vi kan göra för
            att förbättra för tanzanierna --
          </note>
          <note>
            återigen: inte för att dra bort bidragen från dem.
          </note>
          <note>
            Eftersom Ingvar Carlsson och jag är helt överens om att Afrika
            söder om Sahara befinner sig i en mycket svår situation, måste
            vi fundera över vad vi kan göra för att förbättra biståndet. Tanzania
            befinner sig i dag i en budgetkris, som gör att vi inte kan fortsätta
            med våra utbetalningar. Man skall våga göra den analysen samtidigt
            som man med kraft understryker att vi måste ge bistånd. Det är
            självklart en solidarisk plikt.
          </note>
          <note type="speaker">
            Anf. 69 GUDRUN SCHYMAN (v) replik:
          </note>
          <note>
            Herr talman! Jag vill vända mig till Alf Svensson i hans egenskap
            av minister för mänskliga rättigheter. För ungefär två månader
            sedan vädjade svenska Amnestys ordförande Anita Klum i
          </note>
          <note>
            Dagens Nyheter om att Sverige i FN:s kommission för mänskliga
            rättigheter skulle fördöma övergreppen i Turkiet, Indonesien,
            Peru och Sri
          </note>
          <note>
            Lanka. Hon menade att de här fyra fallen är exempel på hur omvärldens
            krav på respekt för mänskliga rättigheter får stå tillbaka för
            politiska och ekonomiska intressen.
          </note>
          <note>
            Detta är en mycket viktig fråga. Många regeringar säger sig värna
            om mänskliga rättigheter i andra länder men frestas att se mellan
            fingrarna när agerandet mot brotten mot mänskliga rättigheter
            kommer i konflikt med möjligheterna att göra goda affärer.
          </note>
          <note>
            Också Sveriges regering frestas uppenbarligen att se mellan fingrarna.
            Regeringen ger nämligen direkt ekonomiskt stöd till militärregimen
            i
          </note>
          <note>
            Indonesien, till kung Hassans regim i Marocko och till den kinesiska
            kommunistregimen. Stödet ges i form av u-krediter.
          </note>
          <note>
            Dessutom får de här länderna köpa svensk krigsmateriel. Även
            Turkiet får köpa svensk krigsmateriel. Det är inte särskilt bra,
            Alf
          </note>
          <note>
            Svensson. Att de här diktaturerna får en så givmild behandling
            av den svenska regeringen är faktiskt anmärkningsvärt.
          </note>
          <note>
            Kina, Indonesien och Marocko kränker inte bara de mänskliga rättigheterna
            grovt utan de trotsar också internationell rätt genom att ockupera
            främmande territorier. Kina ockuperar Tibet,
          </note>
          <note>
            Indonesien ockuperar Östtimor och Marocko ockuperar Västsahara.
            Turkiet trotsar dessutom internationella konventioner om mänskliga
            rättigheter som man har skrivit under. Man förvägrar i praktiken
            den kurdiska befolkningen i landet att uttrycka sin etniska identitet.
          </note>
          <note>
            Vi vet ju att det är mycket uppmuntrande för diktatorer att kunna
            köpa vapen och få pengar till storslagna projekt. Detta är vad
            Sverige håller på med, Alf Svensson. Jag tycker att det skulle
            vara intressant att höra vad en minister som är ansvarig för de
            mänskliga rättigheterna har att säga i de här frågorna. Är det
            pengarna som går före de mänskliga rättigheterna, Alf Svensson?
          </note>
          <note>
            Anf. 70 Statsrådet ALF SVENSSON (kds)
          </note>
          <note>
            replik:
          </note>
          <note>
            Herr talman! Gudrun Schyman frågade i sin sista fråga om det
            är pengarna som går före de mänskliga rättigheterna. Om det vore
            så enkelt att de mänskliga rättigheterna främjades om vi svenskar
            höll oss undan från de länder som räknades upp och en lång rad
            andra vore saken naturligtvis mycket enkel att hantera. Det är
            i stället så att mänskliga fri- och rättigheter inte infinner
            sig från det ena året till det andra. Det vet Gudrun Schyman.
            Det är en lång och mödosam väg. Därför får vi försöka att vrida
            respekten för mänskliga fri- och rättigheter åt rätt håll snäpp
            för snäpp.
          </note>
          <note>
            Jag vet ju att det finns ett stort och ärligt intresse för situationen
            i Indonesien i Vänsterpartiet. Bertil
          </note>
          <note>
            Måbrink och jag har resonerat om den åtskilliga gånger här i
            kammaren. Det vi ger till Indonesien är stöd till de människorättsorganisationer
            som finns där. Jag kan inte tycka att det är annat än klokt att
            vi finns där och försöker att backa upp dem som försöker implementera,
            som det brukar heta på UD-språk, respekt för mänskliga fri- och
            rättigheter. Vi ger inga u-krediter till Indonesien. I
          </note>
          <note>
            budgetpropositionen har vi skrivit att om några sådana skall
            ges skall de i varje enskilt fall prövas av regeringen, och hittills
            har vi inte givit några.
          </note>
          <note>
            Jag håller med om att det är en moraliskt svår situation att
            hantera när det gäller det gigantiska landet Kina. Jag säger det
            utan omsvep. Det är så.
          </note>
          <note>
            Det är inte enkelt. Men när vi möter dissidenterna, de som verkligen
            drabbas av det kommunistiska förtrycket i Kina, vädjar de till
            oss om att inte försöka isolera Kina. Trots att vi här inte har
            vita eller svarta rutor att hoppa emellan undrar jag om det inte
            är klokast att försöka att ha öppna fönster och öppna dörrar.
            Då kan vi påverka och resonera.
          </note>
          <note>
            Jag kan försäkra Gudrun Schyman att de av regeringens ministrar
            som har varit i Kina, jag kan naturligtvis mest tala för mig själv,
            verkligen har understrukit att vi icke accepterar det sätt som
            man behandlar sina medborgare på. Vi kräver större respekt för
            mänskliga fri- och rättigheter. Jag tror att det är viktigt att
            vi är på talefot även med de här regimerna.
          </note>
          <note>
            Det är naturligtvis enkelt att säga att vi skall vända dem ryggen,
            men då uppfattar även dissidenterna det som om vi vänder dem ryggen.
          </note>
          <note type="speaker">
            Anf. 71 GUDRUN SCHYMAN (v) replik:
          </note>
          <note>
            Herr talman! När det gäller Indonesien tror jag inte att det
            är människorättsorganisationer som köper vapnen. Jag har mycket
            svårt att tänka mig det, Alf
          </note>
          <note>
            Svensson.
          </note>
          <note>
            När det gäller möjligheten att påverka de här frågorna finns
            det ju också andra reguljära diplomatiska förbindelser där man
            mycket väl kan föra fram sin kritik och samarbeta på olika sätt
            för att lösa dessa problem. Man måste inte göra det i samband
            med att man gör affärer. Det går att prata med varandra ändå,
            Alf Svensson. Man måste inte göra det i samband med att man gör
            upp om stora vapenaffärer. Det går att föra fram kritiken på ett
            annat sätt.
          </note>
          <note>
            Jag vet att regeringen har resonerat om det här. Det märkliga
            är ju att det görs olika bedömningar.
          </note>
          <note>
            Biståndet till Kuba drogs in med hänvisning till att det inte
            fanns tillräckligt utvecklade mänskliga frioch rättigheter där.
            Det görs tydligen olika bedömningar av olika länder. Jag tror
            tyvärr att det som styr är möjligheten att tjäna pengar.
          </note>
          <note>
            Anf. 72 Statsrådet ALF SVENSSON (kds)
          </note>
          <note>
            replik:
          </note>
          <note>
            Herr talman! Jag skall ärligt säga att jag på rak arm inte kan
            hur vapenförsäljningen ligger till för närvarande visavi Indonesien.
            Jag vill erinra mig --
          </note>
          <note>
            det är ju inte mitt ministerjobb -- att det är en del följdavtal
            som vi har att hantera. Det är alltså uppgörelser som är gjorda
            tidigare och som kräver att man fortsätter i någon mån. Men om
            jag skall kunna resonera om Indonesien i det avseendet måste jag
            ha litet mer kunskap än vad jag har för närvarande.
          </note>
          <note>
            Det är naturligtvis hela tiden ett moraliskt dilemma. Skall vi
            över huvud taget sälja vapen, eller skall vi stoppa all vapenförsäljning?
            Det måste i sin tur kopplas till om vi skall ha något svenskt
            försvar eller inte, Gudrun Schyman. Skall vi ha ett svenskt försvar
            måste vi också ha import av vapen och delar till vapensystem till
            Sverige. Då skall vi alltså kräva en moral av andra länder som
            vi själva inte skall hålla oss med om vi säger nej till export.
          </note>
          <note>
            Detta är inga enkla frågor att hantera. Jag tycker att man gör
            det sällsamt enkelt för sig om man som
          </note>
          <note>
            Gudrun Schyman säger att vi slutar med det och stänger dörren
            dit. Vi kan i alla kan vara på talefot med dem.
          </note>
          <note>
            Jag är övertygad om att om vi vill komma till tals med kineserna
            och idonesierna och få dem att lyssna är det inte fel att ha öppna
            dörrar och fönster.
          </note>
          <note type="speaker">
            Anf. 73 HARRIET COLLIANDER (nyd):
          </note>
          <note>
            Herr talman! Jag har skrivit mitt tal utan hjälp av svenska eller
            utländska konsulter. Jag har ju lärt mig i KU att både den sittande
            regeringen och de gamla regeringarna frikostigt har använt sig
            av svenska och utländska konsulter och att det har kostat skattebetalarna
            många kronor.
          </note>
          <note>
            Som ni vet har det blåst hårt sedan jag blev partiledare för
            nio veckor sedan. Det har blåst hårt.
          </note>
          <note>
            Det har blåst orkan, men jag står fortfarande upprätt.
          </note>
          <note>
            Ny demokrati är ett parti i riksdagen. Ett parti består av medlemmar,
            men det är egentligen väljarna och medlemmarna som tillsammans
            utgör
          </note>
          <note>
            Ny demokrati. Ian Wachtmeister och Bert Karlsson har betytt mycket
            för Ny demokrati. De bidrog tillsammans med många hängivna partiarbetare
            runt om i landet till att partiet kom in i riksdagen.
          </note>
          <note>
            Där fick partiet en vågmästarställning.
          </note>
          <note>
            Varje seriöst partis politiska arbete måste grundas på partiprogram
            och andra grundläggande värderingar som förenar medlemmarna i
            partiet.
          </note>
          <note>
            Dagsformen eller opinionsläget får alltså inte läggas till grund
            för de politiska besluten. Politiska beslut får inte fattas med
            sikte på att vinna kortsiktiga röster.
          </note>
          <note>
            De tre år i riksdagen som nu är till ända har i alla fall lärt
            mig att politik och riksdagsarbete är betydligt mer komplicerat
            än vad jag kunde föreställa mig. Det finns inga enkla lösningar.
          </note>
          <note>
            Många är otåliga, inte minst vi nydemokrater som vill se snabba
            beslut. Men i riksdagen går det sakta, vare sig man vill eller
            inte. Skall man åstadkomma förändringar, skall frågan utredas
            först, annars händer inget. Det har vi fått lära oss.
          </note>
          <note>
            Ny demokratis grundsyn är att sunt förnuft, personlig frihet
            och hänsyn till andra skall prägla de politiska besluten. Överhetssamhället,
            socialism, kravmaskiner och ansiktslös byråkrati kan inte accepteras
            av moderna människor. Sverige behöver en ny modell, och då behövs
            nya politiker.
          </note>
          <note>
            Ny demokratis politik under de här tre åren har utvecklats i
            umgänget med andra partier och deras politik. Den nydemokratiska
            politiken har därigenom klargjorts och blivit ett effektivt redskap
            i strävan att förändra Sverige, att ge människor bättre förutsättningar.
            Ny demokrati står på de vanliga människornas sida. Det är alltså
            inte fråga om höger eller vänster, utan framåt.
          </note>
          <note>
            Visst har Ny demokrati påverkat dagens politik i många frågor.
            Ny demokrati har faktiskt åstadkommit en hel del.
          </note>
          <note>
            Vi har drivit flykting- och invandrarfrågorna hårt och därmed
            påverkat riksdagen i vår riktning. Vi lyfte upp frågan i dagsljuset.
            Nu kan man diskutera den utan att bli beskylld för att vara rasist
            eller främlingsfientlig.
          </note>
          <note>
            Ingen i Ny demokrati har hävdat att invandrarna skulle vara ansvariga
            för de olika regeringarnas slappa och ibland direkt enfaldiga
            invandrarpolitik.
          </note>
          <note>
            Detta har framför allt de etablerade invandrarna förstått, och
            de röstar därför i hög grad på Ny demokrati. De vill nämligen
            inte i Sverige ha samma tillstånd som i det land de har kommit
            från och en sådan oreda och livsfara som de flydde från.
          </note>
          <note>
            De inser det faktum som regeringen vill glömma eller blunda för,
            nämligen att Sverige som ett litet land inte kan ta emot alla
            världens förföljda och utsatta människor.
          </note>
          <note>
            Alf Svenssons artikel häromdagen, ''Dags att ompröva biståndet'',
            visar att just det vi har sagt om biståndet börjar vinna gehör
            i riksdagen. Droppen urholkar stenen, inte genom sin kraft utan
            genom att falla ofta. Jag måste nog säga, Alf Svensson, att
          </note>
          <note>
            Ny demokrati skulle kunna ha skrivit den artikeln.
          </note>
          <note>
            Ny demokrati uppstod 1991 ur väljarnas missnöje, för att redan
            på hösten inträda i Sveriges riksdag.
          </note>
          <note>
            Valresultatet gav en borgerlig majoritet, med Ny demokrati som
            vågmästare. Regeringen har försökt agera majoritetsregering och
            försökte länge låtsas som om vi inte fanns.
          </note>
          <note>
            Det har nu blivit allt tydligare för alla inte bara att vi finns
            utan också att man är tvungen att ta hänsyn till oss i både besluts-
            och propositionsarbete. Det kallades först ''icke existerande
            kontakter'', sedan
          </note>
          <note>
            ''samtal'' och omtalades till slut som de förhandlingar det var
            fråga om.
          </note>
          <note>
            Kanske det förvånade en del att vi faktiskt hade ett ganska komplett
            program, som vi med stort intresse började omvandla till motioner,
            som vi efter bästa förmåga stred för i både utskott och kammare.
          </note>
          <note>
            Visst gjorde vi våra misstag, som alla barn i början, men vårt
            arbete gav faktiskt en del resultat. Här följer en del exempel.
          </note>
          <note>
            Ny demokrati började med att avgöra valet av talman, en kvinna,
            och såg till att vi fick en borgerlig regering, ledd av Carl Bildt.
          </note>
          <note>
            Ny demokrati lyfte fram debatten om flykting- och invandrarpolitiken.
            Ämnet ansågs tabu. Invektiven haglade över dem som vågade lyfta
            in svenska folkets frågor i riksdagen -- vi kallades rasister,
            fascister, osv. I dag har de andra partierna till stor del anpassat
            sin politik efter Ny demokratis. Sakta ändras lagar och regler
            i enlighet med Ny demokratis förslag. Sakta -- och för sent.
          </note>
          <note>
            Ny demokrati tog initiativet till genomförandet av en riskkapitalsatsning
            på 9 miljarder. Det var 6,5
          </note>
          <note>
            miljarder från de gamla löntagarfondspengarna.
          </note>
          <note>
            Pengarna gick till svenskt näringsliv genom bildandet av åtta
            riskkapitalbolag och genom en kapitalförstärkning till Industrifonden.
          </note>
          <note>
            Hösten 1992 var Ny demokrati ensamt i sin kritik av regeringens
            valuta- och räntepolitik. Vi föreslog att kronan skulle släppas
            fri, räntan sänkas och statens utgifter kraftigt minskas, allt
            för att klara
          </note>
          <note>
            Sveriges ekonomi, tillväxt och sysselsättning. Ny demokrati fick
            rätt.
          </note>
          <note>
            Fria etermedier är en av Ny demokratis hjärtefrågor. Efter långvariga
            förhandlingar lyckades vi få igenom flera förändringar i regeringens
            förslag till fri lokalradio.
          </note>
          <note>
            Tack vare Ny demokrati kommer också bidragsfusket att utredas
            och granskas.
          </note>
          <note>
            Ny demokratis förslag om hur förutsättningarna kan förbättras
            för innovatörer och uppfinnare ledde till en utredning och till
            att regeringen äntligen presenterade konkreta förslag till åtgärder,
            bl.a. om en innovationsfond, som vi nu har fattat beslut om.
          </note>
          <note>
            Ny demokrati har satt i gång en debatt om svartjobben.
          </note>
          <note>
            Lönegarantin vid konkurser sänktes under 1993
          </note>
          <note>
            från max 400 000 kr till max 100 000 kr och från ett år till
            tre månader. Fr.o.m. den 1 januari 1994 är ersättningen dessutom
            sänkt till 80 % av lönen.
          </note>
          <note>
            Turistmomsen sänktes från 21 till 12 %. Därigenom införde vi
            en första tjänstemoms på 12 %. Den utökades senare med postportot.
            Turistnettot förbättrades direkt med 18 miljarder.
          </note>
          <note>
            Småföretagsbeskattningen har minskats och förenklats.
          </note>
          <note>
            Partistödet har skurits ner.
          </note>
          <note>
            Det finns nu 50 miljoner i riskkapital till kvinnligt företagande
            som årligen skall förmedlas av
          </note>
          <note>
            Industri- och Nyföretagarfonden.
          </note>
          <note>
            Ny demokrati vill ge föräldrarna tillbaka rätten att bestämma
            vad som är bäst just för deras barn.
          </note>
          <note>
            Därför infördes med vår hjälp vårdnadsbidraget.
          </note>
          <note>
            Listan skulle kunna göras mycket lång, men det medger inte tiden.
            Det viktigaste är nog att vi i nästan alla propositioner och betänkanden
            kan se tydliga spår av vår politik, vilket visar vilket genomslag
            vi har fått med vår politik.
          </note>
          <note>
            Dessutom kom i går genom finansministerns artikel i DN den slutliga
            bekräftelsen på resten av vår politik, som överensstämmer med
            det förslag som regeringen kommer att lägga fram. Artikeln talar
            för sig själv.
          </note>
          <note>
            Sveriges ekonomi är katastrofal och har kraftigt försämrats under
            den gångna mandatperioden. När vi gick till val på en stram finanspolitik
            och föreslog budgetförstärkningar på 196 miljarder kronor över
            en sexårsperiod blev vi hånade och nästan idiotförklarade. Nu
            är budgetunderskottet per år uppe i den storleksordningen. Jag
            vill påstå att det skulle ha sett annorlunda ut om man hade lyssnat
            på oss då.
          </note>
          <note>
            Vi har hela mandatperioden förespråkat en mycket konsekvent ekonomisk
            politik och föreslagit betydligt större budgetförstärkningar än
            både regering och socialdemokrater. Våra förslag till besparingar
            har emellertid till stor del legat inom områden som regeringen
            och Socialdemokraterna inte vill röra vid. Kom dock ihåg att detta
            är något som ni under nästa riksmöte kommer att tvingas till.
          </note>
          <note>
            Staten, dvs. vi, lånar för närvarande i en takt av ca
          </note>
          <note>
            200 000 kr i minuten, dygnet runt, året runt. Hur länge tror
            ni att vi kan hålla på med det innan
          </note>
          <note>
            Internationella valutafonden kommer och lägger sig i Sveriges
            ekonomiska politik?
          </note>
          <note>
            Vidare har vi med kraft framhållit att alla transfereringar måste
            nå en enhetlig nivå som är lätt att förstå och administrera och
            som inte inbjuder till fusk. Det måste också vara en nivå som
            samhället har råd med. Jag kan inte fatta att vi under den här
            treårsperioden inte har orkat med att åstadkomma en sådan självklarhet
            som att införa samma nivå i alla olika system.
          </note>
          <note>
            Ny demokrati har faktiskt tagit större ansvar för
          </note>
          <note>
            Sveriges ekonomi än både regeringen och de etablerade partierna.
            Regeringen har kunnat påbörja den nödvändiga systemförändringen
            i
          </note>
          <note>
            Sverige, inte trots utan tack vare Ny demokrati.
          </note>
          <note>
            Det har bl.a. fått stor betydelse för företagen, som äntligen
            har fått rimliga förutsättningar för att arbeta och utvecklas.
            Vi har till stor del utfört och påbörjat det som vi lovade företagen
            i valrörelsen
          </note>
          <note>
            1991.
          </note>
          <note>
            Jag vill också nämna en annan sak, nämligen att arbetslösheten
            tar en väldigt stor del av vårt ekonomiska utrymme. Vi har faktiskt
            upprepat några förslag -- jag tänker särskilt på två -- under
            de här tre åren. Vi lade fram dessa förslag redan hösten 1991.
            Vi har gjort detta med hänsyn till den extrema situation som råder
            både ekonomiskt och -- framför allt -- när det gäller arbetslösheten.
          </note>
          <note>
            Det första förslaget innebar att vi föreslog en dispens från
            LAS för dem som var arbetslösa. Det gjorde vi för att ge de arbetslösa
            möjlighet att själva gå ut och knacka dörr hos företagen och kunna
            ta arbeten på kanske två dagar, tre veckor eller en månad, att
            utföra allt efter behov. Jag vill påstå att detta förslag skulle
            ha inneburit sysselsättning för tiotusentals människor och faktiskt
            givit en spänst i arbetslivet.
          </note>
          <note>
            Det andra förslaget som vi har upprepat under dessa tre år --
            båda de förslag jag nämner framförs i partimotioner -- innebär
            att man skulle ändra arbetstidslagen så att företagsledningarna
            och de lokala facken fick möjlighet att själva förlägga arbetstiden
            mellan 80--120 %.
          </note>
          <note>
            Det tror jag skulle ha inneburit att man på många företag, som
            under denna tid har blivit tvingade att friställa personal, i
            stället skulle ha kommit överens om att alla gick ner till t.ex.
            90 % i arbetstid under den tid som företaget måste övervintra.
          </note>
          <note>
            De anställda skulle ha sluppit att komma ut i arbetslösheten.
            När hjulen börjar snurra hade man kunnat ta tillbaka detta och
            arbeta 110 % ett tag.
          </note>
          <note>
            Människor som själva är på en arbetsplats är förnuftiga och pragmatiska.
            Jag tror att det skulle ha inneburit att tiotusentals människor
            aldrig hade kommit ut i arbetslöshet.
          </note>
          <note>
            Statens huvuduppgift är att ge medborgarna fysisk trygghet och
            säkerhet. Brottsligheten ökar och har blivit allt grövre och våldsammare
            sedan den borgerliga regeringen tog över ansvaret för brottsbekämpningen.
            Inbrott på vindar, i källare och i andra oskyddade objekt fortsätter
            att öka.
          </note>
          <note>
            Narkotikabrotten har efter en nedgång ökat markant under senare
            tid.
          </note>
          <note>
            Regeringen har tappat greppet över utvecklingen.
          </note>
          <note>
            Regeringen lovade väljarna krafttag mot brottsligheten, men regeringen
            svek.
          </note>
          <note>
            Tyngdpunkten i kriminalpolitiken måste självfallet vara att upprätthålla
            lag och ordning i samhället.
          </note>
          <note>
            Rättsordningen blir meningslös om den inte kan skydda kvinnor
            och barn från övergrepp och brutal död samt ge brottsoffren ett
            rimligt stöd.
          </note>
          <note>
            Medborgarna har med rätta ett mycket svagt förtroende för rättsmaskineriet.
            Det visar flera undersökningar. Det handlar nu om att återvinna
            medborgarnas förtroende. Rättstryggheten och rättssäkerheten är
            viktiga välfärdsyttringar.
          </note>
          <note>
            Naturligtvis går det att göra någonting åt situationen, att återskapa
            lag och ordning i samhället. Medborgarna har rätt till lag och
            ordning. För detta är staten ytterst ansvarig. Det går att bryta
            brottsutvecklingen och återskapa trygghet och rättssäkerhet i
            samhället. Det handlar om att återvinna rättssamhället, men också
            att återvinna medborgarnas förtroende för rättsmaskineriet.
          </note>
          <note>
            Den galopperande generella välfärdspolitiken kan inte accepteras.
            Utgifterna ökar okontrollerat.
          </note>
          <note>
            Såväl den totala omfattningen som ökningen är en följd av de
            strukturella bristerna i systemet.
          </note>
          <note>
            Det råder politisk enighet om att socialförsäkringssystemet skall
            vara robust och ekonomiskt stabilt. Men med de höga generella
            nivåer som systemet nu innhåller saknas förutsättningar för detta.
            Systemet måste förändras. Enda möjligheten är att införa en grundskyddsmodell
            lika för alla.
          </note>
          <note>
            Ny demokrati har gjort betydande insatser i politiken genom att
            gå emot etablissemangets omoral, hur människor gynnar varandra.
            Även politiker måste lära sig att ta ett personligt ansvar för
            sina beslut, men också för löften till väljarna.
          </note>
          <note>
            Väljarna måste kunna lita på att det är ett löfte och ingenting
            annat. Löftet får inte förvandlas till en målsättning eller till
            något annat mindre förpliktigande.
          </note>
          <note>
            Ny demokrati kom in i riksdagen på grund av att väljarna uppfattade
            partiet och dess företrädare som kompetenta och trovärdiga. Jag
            tror att jag vågar påstå att jag har hållit de löften som gavs
            till väljarna. Sakpolitiken har drivits på bästa sätt.
          </note>
          <note>
            Resultatet har utan tvekan blivit betydligt bättre än vad man
            kunde förvänta sig, med endast 23 mandat i riksdagen.
          </note>
          <note>
            Vi nydemokrater har på det hela taget visat kompetens och trovärdighet
            i riksdagsarbetet. Våra väljare bör kunna känna sig nöjda. Mot
            den bakgrunden har vi rätt att kräva förnyat förtroende av väljarna,
            men också andras respekt för vad vi åstadkommit. För Ny demokrati
            gäller det nu att bestämma om det skall bli ett enfrågeparti eller
            ett parti som kan ge svar på alla frågor.
          </note>
          <note>
            (Applåder)
          </note>
          <note>
            Anf. 74 Statsrådet ALF SVENSSON (kds)
          </note>
          <note>
            replik:
          </note>
          <note>
            Herr talman! Jag kan förstå om Harriet Colliander inte hann läsa
            hela artikeln om bistånd i Svenska
          </note>
          <note>
            Dagbladet. Tumultet har väl tagit sin tid och sin kraft.
          </note>
          <note>
            Herr talman! Ny demokrati kritiserar biståndet för att med kritikens
            hjälp kunna halvera biståndet. Vi däremot, och det är min personliga
            uppfattning, vill utvärdera biståndet för att kunna öka det och
            göra det mer effektivt. Det är en sällsam skillnad oss emellan
            därvidlag.
          </note>
          <note>
            Harriet Colliander sade att vi i Sverige inte kan ta emot alla
            världens nödlidande. Låt mig då bara, i samband med resonemanget
            om bistånd, erinra oss om att de stora mottagarna av flyktingar
            är de fattigaste länderna i Afrika. Det är där konflikterna skapar
            de många flyktingarna, exempelvis i
          </note>
          <note>
            Tanzania och i Rwanda.
          </note>
          <note>
            Jag tycker därför att vi skall vara väldigt ödmjuka och akta
            oss för att tala som om vi sätta upp stängsel runt vårt eget land.
          </note>
          <note>
            (Applåder)
          </note>
          <note type="speaker">
            Anf. 75 HARRIET COLLIANDER (nyd)
          </note>
          <note>
            replik:
          </note>
          <note>
            Herr talman! Det känns faktiskt bra efter dessa tre år att man
            kan erkänna att den svenska biståndspolitiken inte har varit god
            i alla avseenden. Den har bidragit till korruption, och man har
            givit pengar till stater som inte hävdar de demokratiska principerna.
            Pengarna har inte kommit de allra fattigaste till del, utan stannat
            på mellannivåer i samhället.
          </note>
          <note>
            Jag tycker att det är värdefullt att man faktiskt här i riksdagen
            erkänner att det är på det sättet och att man inte fortsättningsvis
            häller pengar i svarta hål.
          </note>
          <note>
            Vi menar att man kan halvera biståndet och kanske få ut lika
            mycket i insatser för de pengarna.
          </note>
          <note>
            Biståndet skall göras effektivt. Det skall inte hällas i några
            svarta hål.
          </note>
          <note>
            Också jag känner mig ödmjuk, Alf Svensson, inför de fasor som
            finns i världen. Vi kan fortfarande inte hjälpa all världens nödlidande.
            Men vi måste vara så effektiva som möjligt med de pengar vi har.
          </note>
          <note type="speaker">
            Anf. 76 GUDRUN SCHYMAN (v):
          </note>
          <note>
            Herr talman! Vid regeringsbildningen i oktober
          </note>
          <note>
            1991 basunerade Carl Bildt ut att han ledde den mest kompetenta
            regering Sverige någonsin haft. I
          </note>
          <note>
            regeringsförklaringen fanns slagordspolitiken satt på pränt:
            valfrihetsrevolution, sänkta skatter och ökad tillväxt. Sverige
            skulle bli en företagarnation.
          </note>
          <note>
            Röda spöken var fackföreningsrörelsen, fackliga rättigheter,
            de anställdas internationellt sett starka position och en stor
            gemensam, dvs. offentlig, sektor. Facket döptes om till ett särintresse,
            och särintressen stör den sakliga behandlingen av politiska frågor.
          </note>
          <note>
            I regeringens kamp mot inflationen ingick som en grundbult att
            försvara den fasta växelkursen till vilket pris som helst. Carl
            Bildt, Anne Wibble, regeringen i övrigt och Bengt Dennis hade
            bundit upp sig kring denna princip. Tidigare kommun- och landstingsanställda
            kan direkt tacka Carl Bildts och
          </note>
          <note>
            Anne Wibbles politik för att de nu har blivit av med jobben.
          </note>
          <note>
            Efter ett års regerande höjde Riksbanken räntan, först till 20
            % och till slut till 500 %. Klockan 14.00
          </note>
          <note>
            på eftermiddagen den 19 november 1992 fanns det
          </note>
          <note>
            40 miljarder kvar i den svenska valutareserven. En halvtimme
            senare var den tömd. Den svenska kronan flöt. Grundbulten i regeringens
            politik hade slagits ut. Det är nu ''den enda vägen'' bryter samman.
            Det är sällan man så exakt kan datera ett misslyckande, t.o.m.
            på klockslaget!
          </note>
          <note>
            Det var efter denna vecka vi alla fick lära oss att vi levt över
            våra tillgångar. Att krisen i budgeten berodde på det misslyckade
            försöket att försvara den fasta kronkursen fick vi aldrig höra
            från Carl
          </note>
          <note>
            Bildt. Inte heller att hålen i statsbudgeten till stor del utgjordes
            av en obetalad skattereform som gynnade höginkomsttagarna. T.o.m.
            ert eget finansdepartement erkänner att skattereformen var underfinansierad.
          </note>
          <note>
            Visst, vi behöver fler jobb i företagen. Men företagsskatten
            är 28 % i Sverige och 40 % i den euroepiska unionen. Det är rädslan
            för de offentliga finanserna, inte skatterna, som gör att företagen
            inte investerar och anställer folk i dag i
          </note>
          <note>
            Sverige.
          </note>
          <note>
            Det finns även annat som är nytt från den här mandatperioden,
            som det kan vara värt att ta fram nu om man skall summera era
            insatser. Det finns något som är nytt för Sverige. Jag tänker
            på yttrandefriheten på arbetsplatserna. Tidigare kunde en anställd
            offentligt kritisera sitt företag eller sin kommun utan risk för
            repressalier. Det kan man inte längre. Det har alltför många fått
            vederfara. Människor har fått sparken, blivit avstängda eller
            fått nya arbetsuppgifter efter det att de har kritiserat sin arbetsgivare.
            Det blåser en iskall vind över de svenska arbetsplatserna. Jag
            skulle kunna tala länge om detta. Men jag tror att det räcker
            med att säga: Kjell-Erik Karlsson och
          </note>
          <note>
            Värö Bruk. Det gick bra för honom. Men många, väldigt många,
            fick aldrig tillbaka sina jobb.
          </note>
          <note>
            Skall vi ha det så i Sverige att en kommunanställd måste ha en
            påse på huvudet när han eller hon skall kritisera sin arbetsgivare?
            I flera kommuner har man upprättat skriftliga riktlinjer där cheferna
            uppmanas att vara särskilt lojala. Anställda i privata företag
            måste underteckna tystnadslöften för att över huvud taget få jobb.
            Skall vi ha det så i
          </note>
          <note>
            Sverige? Är det detta som är den nya samhällsandan; lojalitet,
            tystnad, lydnad -- annars sparken!
          </note>
          <note>
            I grunden handlar det om makt och om den enskildes rätt och de
            anställdas möjligheter att hävda arbetets intresse gentemot företagsledning
            och bolagsstyrelse. Det är politikernas, vår, sak att med hjälp
            av lagstiftning försvara och utvidga demokratin. I själva verket
            sker motsatsen.
          </note>
          <note>
            I riksdagen är det faktiskt bara Vänsterpartiet som hittills
            har föreslagit att sakligt ogrundade uppsägningar -- som Kjell-Erik
            Karlssons på Värö
          </note>
          <note>
            Bruk -- skall ogiltigförklaras. Ingen annan har stött det förslaget.
            Jag undrar verkligen hur ni resonerar.
          </note>
          <note>
            Ni säger i regeringen att ni vill skapa välfärd och trygghet.
            Men det ni gör i praktiken är att bygga upp ett nytt klassamhälle.
            Det är det som sker i dag.
          </note>
          <note>
            Genom politiska beslut förändrar ni samhället så att skillnaderna
            ökar. Det gäller skillnaden mellan hög och låg, skillnaden mellan
            rik och fattig och skillnaden mellan folk och folkvalda.
          </note>
          <note>
            Vi ser det på fallskärmsavtalen och på de enskilda månadslönerna
            som ibland överstiger vad andra människor har i total årslön.
            Vi ser det på den konsekvent genomförda lönediskrimineringen och
            fellönesättningen av oss kvinnor. Vi ser det på de sänkta ersättningsnivåerna
            i sjuk- och arbetsskadeförsäkringen, på sänkningen av ersättningen
            i a-kassan, på försämringarna inom arbetsrätten och på urholkningen
            av pensionsförmånerna för de sämst ställda pensionärerna.
          </note>
          <note>
            Vi har kämpat emot alla de här försämringarna.
          </note>
          <note>
            Det kommer naturligtvis inte att gå lätt att rätta till allt.
            Men vissa saker måste vi klara av redan nu.
          </note>
          <note>
            Det gäller framför allt kommunerna.
          </note>
          <note>
            Kommunerna måste få ett ekonomiskt tillskott för att klara budgeten,
            alla nya arbetsuppgifter och för att kunna upprätthålla sysselsättningen.
            Det går inte längre att samhällsekonomiskt motivera fortsatta
            avskedanden från skolan och från vården.
          </note>
          <note>
            Kostnaderna kommer ändock att bli lika stora eller t.o.m. större.
            Servicen blir bara sämre.
          </note>
          <note>
            Vi vill låta kommunerna dra i gång ROT-program.
          </note>
          <note>
            Offentliga lokaler behöver översyn och reparation.
          </note>
          <note>
            Vatten- och avloppssystem behöver bytas. Gator och vägar behöver
            underhållas.
          </note>
          <note>
            Jag tror att de flesta av er håller med om att det måste vara
            bättre att viktiga och nödvändiga arbeten utförs i kommunerna
            än att det allmänna, vi skattebetalare, skall betala ut bidrag
            för att människor inte skall göra någonting.
          </note>
          <note>
            Vi vill påbörja en arbetstidsförkortning med målet sex timmars
            arbetsdag. Vi vill det av många skäl.
          </note>
          <note>
            Ett skäl är att det skulle ge flera jobb. Det säger sig självt
            att det är bättre att fler jobbar sex timmar än att färre jobbar
            åtta timmar plus övertid medan resten är beroende av bidrag. Vi
            vill begränsa övertidsuttaget, som i dag enligt
          </note>
          <note>
            Finansdepartementets bedömningar skulle kunna ge flera tiotusentals
            nya jobb.
          </note>
          <note>
            Herr talman! De offentliga finanserna måste saneras. Vi vänsterpartister
            har ofta anklagats för att vi inte finansierar våra förslag. Jag
            kan dock garantera både regeringen och andra som lyssnar att vi
            har faktiskt väl finansierade förslag. Vi kan hantera pengar.
            Jag kan det. Som ensamstående mamma med två barn får man lära
            sig att vända på både kronorna och örena.
          </note>
          <note>
            Vi måste alltså spara, och vi måste få ned budgetunderskottet.
            Men vi måste också fördela de pengar vi har på ett rättvist sätt.
            Det betyder höjda skatter på höga inkomster och förmögenheter
            i stället för nedskärningar i a-kassa och sjukförsäkring. Det
            betyder stopp för JAS-projekt, inga nya stridsvagnar, ingen öresundsbro
            och inget
          </note>
          <note>
            Dennispaket. De pengarna skall användas till framtidssatsningar,
            på utbildning och forskning, på utveckling av miljöanpassad produktion
            och kretsloppsteknik. Pengarna skall också användas till nya energisystem,
            nya transportsystem, resursbevarande samhällsplanering och byggteknik,
            högteknologi som lägger grunden för miljöanpassad industri, datamotorvägar
            och snabbtåg. Där finns framtidens exportvaror och framtidens
            nya arbeten.
          </note>
          <note>
            Vi behöver ändra vårt sätt att leva. Skulle alla leva som vi
            -- förbruka lika mycket energi, smutsa ner lika mycket och tära
            lika mycket på de ändliga resurserna -- skulle vi behöva ytterligare
            två jordklot. Det har vi inte, och vi kommer inte att kunna köpa
            det för pengar. Alltså måste vi ställa om vårt sätt att leva.
            Det är vi som har kunskaperna, som kan utveckla tekniken och som
            har ansvaret.
          </note>
          <note>
            Alternativet, om vi ingenting gör, är en ekologisk kollaps.
          </note>
          <note>
            Internationellt samarbete är en förutsättning för att man skall
            kunna lösa de här problemen. Men det är min och Vänsterpartiets
            övertygelse att ett sådant internationellt samarbete som tar sikte
            på att lösa de globala miljöproblemen och på att komma till rätta
            med sociala och ekonomiska orättvisor i världen inte gynnas av
            att 6 % av jordens befolkning sluter sig samman i en demokratiskt
            bristfällig rikemansklubb -- den europeiska unionen. Det behövs
            beslut som fattas av demokratiska stater på europeisk och global
            nivå.
          </note>
          <note>
            Besluten om och när Sverige skall vara med skall fattas i Sveriges
            riksdag.
          </note>
          <note>
            Internationellt samarbet måste nämligen grunda sig på respekt
            för varje lands självbestämmande och demokrati. EU gör inte det.
            Det är därför
          </note>
          <note>
            Vänsterpartiet säger nej till medlemskap i unionen.
          </note>
          <note>
            Hur man kan kalla en politisk union där kapitalets frihet är
            grundlagsfäst och Riksbanken helt frikopplad från politiskt inflytande
            för ett socialistiskt, liberalt eller centerpartistiskt projekt
            är för mig en gåta. Och tydligen är det också det för många människor
            i det här landet.
          </note>
          <note>
            Herr talman! Politiken är de svagas vapen, ekonomin de starkas.
            Så sade man förr inom arbetarrörelsen. Det gäller än i dag. Med
            politikens hjälp kan vi balansera de kortsiktiga vinstintressenas
            inskränkthet. Vi kan sätta männikosvärdet före marknadsvärdet.
            Vi kan sätta miljöhänsyn före blind materiell tillväxt.
          </note>
          <note>
            Det är den här möjligheten som vi skall utnyttja i valen i höst
            -- både i september och i november. Det gäller vår frihet att
            välja väg och att välja framtid.
          </note>
          <note>
            Vi skall utnyttja den friheten till att byta regering och politik.
          </note>
          <note>
            (Applåd)
          </note>
          <note>
            Partiledardebatten var härmed avslutad.
          </note>
          <note>
            Ajournering
          </note>
          <note>
            Kammaren beslöt kl. 14.00 på förslag av förste vice talmannen
            att ajournera förhandlingarna till kl.
          </note>
          <note>
            14.20 då informationen från regeringen skulle börja.
          </note>
          <note>
            Återupptagna förhandlingar
          </note>
          <note>
            Förhandlingarna återupptogs kl. 14.20.
          </note>
          <note>
            8 § Information från regeringen om
          </note>
          <note>
            Öresundsbron
          </note>
          <note type="speaker">
            Anf. 77 Statsminister CARL BILDT (m):
          </note>
          <note>
            Herr talman! Jag ber om ursäkt för halvförsenad ankomst. Den
            20 januari i år informerade jag riksdagen om läget vad avser regeringens
            fortgående prövning av den fasta förbindelsen över
          </note>
          <note>
            Öresund.
          </note>
          <note>
            Bakgrunden till informationen var dels de besked om inriktningen
            av prövningen som regeringen lämnat den 13 januari, dels resultatet
            av det svenskdanska statsministermötet i Malmö den 19 januari.
          </note>
          <note>
            Jag konstaterade vid det tillfället att regeringens prövning
            enligt naturresurslagen hade visat att det inte förelåg några
            hinder mot bifall till konsortiets ansökan enligt denna lag.
          </note>
          <note>
            Vad gäller förbindelsens tillåtlighet enligt vattenlagen hade
            Vattendomstolen emellertid tillstyrkt att den svenska delen av
            förbindelsen uppfördes endast under vissa förutsättningar, bl.a.
          </note>
          <note>
            att den utfördes som en nollösning.
          </note>
          <note>
            Därmed avsåg domstolen att vattenflödet från
          </note>
          <note>
            Kattegatt genom Öresund till Östersjön inte fick bromsas upp
            så att salt- och syretillförseln till
          </note>
          <note>
            Östersjön minskade. Kravet ställdes att den uppbromsande effekten
            av förbindelsen på vattenströmningen genom Öresund skulle begränsas
            till ner mot 0,5 % och att denna uppbromsning eliminerades genom
            muddring.
          </note>
          <note>
            Mot denna bakgrund gav regeringen konsortiet möjlighet att inkomma
            med kompletterande material för att visa en konkret utformning
            av förbindelsen som klarade de förutsättningar som
          </note>
          <note>
            Vattendomstolen hade angivit.
          </note>
          <note>
            Sedan detta kompletterande material inkommit uppmanade regeringen
            Vattendomstolen att granska detta och att bedöma huruvida de uppsatta
            villkoren kunde uppfyllas eller inte.
          </note>
          <note>
            Vattendomstolen kom den 20 maj in med det begärda yttrandet.
          </note>
          <note>
            Domstolen ansåg att de föreslagna förutsättningarna vad avser
            begränsningar av sedimentspill samt begränsning i tid och rum
            av grumlande arbeten hade fått en helt tillfredsställande lösning.
          </note>
          <note>
            Däremot fann domstolen att konsortiet då inte hade visat att
            nollösningen med den definition som domstolen hade valt, kunde
            uppfyllas.
          </note>
          <note>
            Domstolen ansåg därför att konsortiet, innan regeringen fattar
            beslut i tillåtlighetsfrågan, skulle för regeringen redovisa beräkningar
            utifrån domstolens definition av en nollösning.
          </note>
          <note>
            Beräkningarna borde göras oberoende av varandra och kunde utföras
            av Sveriges meteorologiska och hydrologiska institut och Danskt
            hydrologiskt institut med hjälp av tvådimensionella modeller.
          </note>
          <note>
            Sådana beräkningar har därefter redovisats av konsortiet. SMHI
            och DHI har utfört beräkningarna på delvis olika sätt och med
            delvis olika metoder. Instituten kommer dock bägge fram till blockeringseffekter
            som ligger under eller i nivå med domstolens villkor.
          </note>
          <note>
            Under den fortsatta beredningen har icke hitintills för regeringen
            redovisats något material som ger anledning att ifrågasätta denna
            slutsats.
          </note>
          <note>
            Kammarkollegiet har upprepat att de anser det tekniskt möjligt
            att åstadkomma en nollösning och sagt att den mätserie som nu
            presenteras till sin längd uppfyller kravet på en designperiod
            som är statistiskt representativ.
          </note>
          <note>
            Därmed kan det således konstateras att det är möjligt att uppfylla
            den matematiska nollösning som de svenska och danska regeringarna
            har varit överens om samtidigt som domstolens förutsättningar
            beträffande muddringar och sedimentspill uppfylls.
          </note>
          <note>
            Som jag nämnde inledningsvis anser regeringen att beredningen
            har visat att det inte finns något hinder mot ett bifallsbeslut
            i ärendet enligt naturresurslagen.
          </note>
          <note>
            Då nu även prövningen i vattenlagsärendet har visat att de av
            Vattendomstolen föreslagna förutsättningarna kan uppfyllas ser
            jag inga återstående hinder för att regeringen fattar beslut om
            att tillåta att Öresundsförbindelsen uppförs.
          </note>
          <note>
            Beredningen av ärendet inom Miljödepartementet är dock icke slutförd.
            Den kommer att avslutas under de närmaste dagarna. Regeringen
            kommer att fatta beslut i nästa vecka.
          </note>
          <note>
            Som jag redovisade för riksdagen den 20 januari kan det i regeringen
            komma att föreligga delade meningar. Dessa torde då kunna föras
            tillbaka till de olika åsikter i grundfrågan som kom till uttryck
            vid riksdagens ställningstagande till avtalet med
          </note>
          <note>
            Danmark i maj 1991.
          </note>
          <note>
            Därmed slutförs den utomordentligt omfattande prövning av Öresundsförbindelsen
            som har gjorts av regeringen. Genom de hårda miljökrav som har
            ställts på konsortiet har regeringen åstadkommit en miljöoptimering
            av Öresundsförbindelsen som det inte torde finnas någon internationell
            motsvarighet till.
          </note>
          <note>
            Förändringarna i utformningen av förbindelsen i jämförelse med
            det projekt som redovisades för riksdagen våren 1991 är betydande.
            Detta är en direkt följd av de hårda miljökrav som regeringen
            successivt har ställt.
          </note>
          <note type="speaker">
            Anf. 78 LARS-ERIK LÖVDÉN (s):
          </note>
          <note>
            Herr talman! I januari, när statsministern sist framträdde i
            kammaren och informerade om
          </note>
          <note>
            Öresundsbrofrågan, sade statsministern följande:
          </note>
          <note>
            Om man hade varit beredd att bortse från denna översäkerhet,
            hade det naturligtvis varit möjligt att gå direkt på beslutet.
          </note>
          <note>
            Det håller jag med om; det hade inte kunnat framställas som olovligt.
            Men jag tycker att det är rätt att utnyttja möjligheten till översäkerhet.
            Jag använder uttrycket översäkerhet.
          </note>
          <note>
            Nu har vi verkligen en översäkerhet.
          </note>
          <note>
            Vattendomstolen har lämnat sitt yttrande, och de kompletteringar
            som man har efterlyst är gjorda.
          </note>
          <note>
            Materialet visar tydligt att remisskraven på en nollösning kan
            uppfyllas. Därmed återstår ingenting annat för regeringen än att
            fatta beslut i frågan.
          </note>
          <note>
            Nu har statsministern förklarat att han för sin egen del inte
            ser några hinder för regeringen att i nästa vecka säga ja till
            Öresundsbron. Men jag måste säga att jag inte är fullständigt
            lugnad av statsministerns svar. Jag är rädd för att det finns
            andra krafter i regeringen som under den tid som återstår före
            regeringens sammanträde i nästa vecka kommer att göra allt för
            att försöka strö grus i maskineriet och fortsätta med schackrandet
            och trixandet.
          </note>
          <note>
            Med rätta har danskarna krävt ett omedelbart beslut. I januari
            när statministern träffade den danske statsministern utlovades
            också ett snabbt beslut. Nu läste jag i tidningarna att Carl Bildt
            hade svarat Poul Nyrup Rasmussen med orden ''jäkta mig inte''.
            Det var ett sällsynt illa valt uttryck i dessa sammanhang.
          </note>
          <note>
            Jag vill ställa en kompletterande fråga till statsministern:
            Regeringen kommer uppenbarligen att fatta beslut i nästa vecka.
            Kan statsministern i dag säga att det beslutet kommer att innebära
            en tillstyrkan av Öresundsbrokonsortiets ansökan?
          </note>
          <note type="speaker">
            Anf. 79 Statsminister CARL BILDT (m):
          </note>
          <note>
            Herr talman! Jag vill inte ställa alltför hårda krav på Lars-Erik
            Lövdén vad gäller innantilläsning, men det skulle inte skada med
            litet sådan. Jag tror att texten finns tillgänglig.
          </note>
          <note>
            Det är en text som redovisar den bedömning som jag gör. Men den
            gör jag ju inte bara på personlig grund, utan den har vi självfallet
            diskuterat i den berörda kretsen. Det senaste som inkom i går
            var från Kammarkollegiet. Vi har ju givit parterna i detta mål
            möjlighet att inkomma med vissa synpunkter, och det har de gjort.
            Det har lett till den bedömning som jag här har redovisat. Detta
            skall sedan ställas samman, och det är omfattande formella beslut.
          </note>
          <note>
            Det formella regeringsavgörandet kommer alltså i nästa vecka,
            och det kommer att ha den inriktning som jag har angett här. Jag
            vill också säga att det kan komma att föreligga delade meningar.
            Det sade jag redan den 20 januari. Det har sin grund i att det
            i denna kammare, och därmed också i regeringen, har funnits och
            finns delade meningar i själva grundfrågan, dvs. regeringsavtalet
            mellan Sverige och Danmark från början av 1991.
          </note>
          <note type="speaker">
            Anf. 80 LARS-ERIK LÖVDÉN (s):
          </note>
          <note>
            Herr talman! Efter statsministerns förtydligande vill jag bara
            göra det konstaterandet att statsministerns egen uppfattning i
            denna fråga uppenbarligen är också regeringens bedömning.
          </note>
          <note>
            Då kan vi förvänta oss ett beslut i nästa vecka som innebär en
            tillstyrkan av brokonsortiets ansökan.
          </note>
          <note type="speaker">
            Anf. 81 Statsminister CARL BILDT (m):
          </note>
          <note>
            Herr talman! Det var ingen fråga.
          </note>
          <note type="speaker">
            Anf. 82 ELVING ANDERSSON (c):
          </note>
          <note>
            Herr talman! Det har riktats kritik mot broprojektet från olika
            utgångspunkter. Det har handlat om miljösynpunkter. Det har ifrågasatts
            om bron är en klok transportteknisk lösning. Det har också handlat
            om de ekonomiska förutsättningarna. Enligt min uppfattning talar
            dessa tre synpunkter mot detta broprojket.
          </note>
          <note>
            Jag tänker just nu koncentrera mig på ekonomin i projektet. Den
            ekonomiska kalkyl som fanns när riksdagen tog ställning anser
            jag var både undermålig och delvis politiskt manipulerad. Det
            finns anledning att vara mycket kritisk mot en del av de ekonomiska
            slutsatser som har dragits. Min fråga är: Är statsministern beredd
            att ta initiativ till en förnyad och oberoende ekonomisk analys
            av detta projekt?
          </note>
          <note type="speaker">
            Anf. 83 Statsminister CARL BILDT (m):
          </note>
          <note>
            Herr talman! Jag har inskränkt min information i dag till den
            pågående miljöprövningen av ärendet.
          </note>
          <note>
            Det är den som vi har att avsluta.
          </note>
          <note>
            Det är riktigt -- och det sade jag också -- att det råder delade
            meningar i själva grundfrågan. Det finns personer som företräder
            uppfattningen att detta var ett felaktigt avtal och att vi inte
            skulle ha ingått detta regeringsavtal med Danmark. Jag tillhör
            alltså som bekant inte dem, men det är en annan sak.
          </note>
          <note>
            Vi har i ett annat skede av denna process haft anledning att
            pröva också de andra frågorna, inte minst de ekonomiska. I slutet
            av december lät regeringskansliet de berörda departementen --
          </note>
          <note>
            Finansdepartementet hade huvudansvaret -- göra en genomlysning
            av de ekonomiska kalkylerna.
          </note>
          <note>
            Slutsatserna av den redovisningen tror jag att jag delvis redovisade
            i kammaren den 20 januari. Det ledde till att vi då ansåg att
            det fanns en betydande säkerhet i de ekonomiska kalkylerna.
          </note>
          <note>
            Jag håller gärna med Elving Andersson om att de ekonomiska kalkylerna
            givetvis måste löpande prövas. Jag utgår också från att så kommer
            att ske.
          </note>
          <note>
            Det är normalt att en noggrann och kontinuerlig uppföljning av
            de ekonomiska kalkylerna sker i ett så stort projekt som detta.
          </note>
          <note>
            Jag vill tillföra en synpunkt när det gäller avtalet.
          </note>
          <note>
            Jag tillhörde dem -- om vi går tillbaka till den förra mandatperioden
            -- som röstade för avtalet i den mån jag inte var frånvarande
            eller utkvittad; vilket kan ha inträffat. Låt mig med viss erfarenhet
            sedan dess säga att jag hoppas att Sverige aldrig mer går in i
            en situation, där man sluter detaljerade och långtgående avtal
            utan att först ha prövat miljöfrågorna. Att fatta politiska beslut
            och sedan säga att allt skall prövas enligt alla de, på goda grunder,
            mycket omfattande miljölagar som vi har i Sverige är en situation,
            som inte är bra, som inte är bekväm och som från allmänna utgångspunkter
            inte är speciellt tillfredsställande. Jag hoppas att vi som för
            tre år sedan röstade för detta avtal i dag har insett att läxan
            på den punkten borde ha lästs litet bättre.
          </note>
          <note type="speaker">
            Anf. 84 ELVING ANDERSSON (c):
          </note>
          <note>
            Herr talman! Jag tackar för detta. Det visar att den kritik var
            riktig som vi, som var bromotståndare vid det tillfället, riktade
            mot beslutsordningen. Den var helt felaktigt. Det är glädjande
            att även statsministern och Moderata samlingspartiet nu har insett
            detta. Jag tänker på ordspråket: Sent skall syndaren vakna. Jag
            är dock rädd för att statsministern kommer att hamna i samma situation
            när det gäller ekonomin, om han inte nu ser till att det sker
            en fullständigt oberoende ekonomisk analys av projektet innan
            man sätter i gång.
          </note>
          <note type="speaker">
            Anf. 85 Statsminister CARL BILDT (m):
          </note>
          <note>
            Herr talman! Jag förutsätter att det kommer att ske en löpande
            ekonomisk uppföljning. Förutom att den görs av konsortiet -- det
            må vara dess sak --
          </note>
          <note>
            förutsätter jag att den kommer att göras löpande också i regeringskansliet.
            Om det finns någon anledning eller någon begäran om detta, ser
            jag gärna att vi redovisar den prövning som gjordes i slutet av
            förra året. Jag har absolut inget emot att man också löpande överprövar
            detta. Det är skilt från dagens ärende, som bara gäller en miljöprövning
            gentemot nollösningen. Det påverkar inte den handläggningen. Men
            i varje stort projekt måste de ekonomiska kalkylerna ständigt
            prövas. Detta projekt är inget undantag.
          </note>
          <note type="speaker">
            Anf. 86 OLLE SCHMIDT (fp):
          </note>
          <note>
            Herr talman! Jag skall inte sticka under stol med att jag själv
            under detta år har varit både kritisk och något undrande inför
            handläggningen av denna viktiga fråga. I dag är jag däremot glad
            och tacksam över beskedet. Jag hyser inte alls samma oro som
          </note>
          <note>
            Lars-Erik Lövdén -- snarare tvärtom. Det var ett mycket klargörande
            besked.
          </note>
          <note>
            Vi i Skåne och i Malmö är glada över detta besked.
          </note>
          <note>
            Det gör det lättare för oss att gå ut och möta väljarna. Det
            visar att denna regering klarar av att lösa även svåra frågor.
          </note>
          <note>
            Så här på en avslutningsdag är det inte min uppgift att lämna
            över rosor eller andra blommor, men jag skulle gärna vill göra
            det, och jag gör det i varje fall verbalt. Tack, statsministern!
            Malmöborna och skåningarna tackar.
          </note>
          <note type="speaker">
            Anf. 87 ROLF L NILSON (v):
          </note>
          <note>
            Herr talman! När vi förra gången diskuterade
          </note>
          <note>
            Vattendomstolens uttalande om nollösningen, togs frågan upp om
            den kritik som hade riktats mot
          </note>
          <note>
            Vattendomstolens sätt att pröva frågan. Kritiken kom från ett
            håll som inte är part i själva sakfrågan men som är tungt vägande
            på grund av sin sakkunskap. Man ifrågasatte den begränsade prövning
            som Vattendomstolen har gjort.
          </note>
          <note>
            Om jag har förstått det hela rätt, har
          </note>
          <note>
            Vattendomstolen nu gått vidare inom samma begränsade område och
            utelämnat aspekter som enligt förarbetena till vattenlagen borde
            ha tagits med. Jag vill därför fråga statsministern om statsministern
            är nöjd med omfattningen av det arbete som Vattendomstolen har
            gjort. Ser statsministern någon risk för att projektet på goda
            sakliga grunder kommer att överklagas, eftersom beslutsunderlaget
            och prövningen i
          </note>
          <note>
            Vattendomstolen inte är fullständigt.
          </note>
          <note type="speaker">
            Anf. 88 Statsminister CARL BILDT (m):
          </note>
          <note>
            Herr talman! Det är alldeles riktigt som Rolf L
          </note>
          <note>
            Nilson säger att den frågan var uppe till diskussion redan förra
            gången. Den diskussionen har sedan fortsatt bland juridiskt sakkunniga.
            Om jag inte missminner mig, anförde jag den 20 januari här i riksdagen
            att jag, när dessa synpunkter kom upp, bad Justitiedepartementets
            rättschef samt rättschefen i Statsrådsberedningen att för mig
            redovisa sin bedömning av denna fråga och halten i den juridiska
            kritik som från visst håll hade riktats mot Vattendomstolen. De
            redovisade detta, och de ansåg att det inte fanns någon grund
            för den kritik som i detta sammanhang hade riktats mot
          </note>
          <note>
            Vattendomstolen. Detta anförde jag här i riksdagen, och det låg
            också till grund för regeringens vidare agerande.
          </note>
          <note>
            Jag refererar avsiktligt till dessa juridiska storheter, eftersom
            jag själv inte kan göra anspråk på att kunna ta ställning i denna
            juridiska konflikt.
          </note>
          <note>
            Låt mig i anslutning till detta säga att de aspekter som Rolf
            L Nilson tar upp har varit och är fortfarande mycket viktiga för
            regeringen. Det är en juridisk prövning som vi har att göra. Detta
            är litet udda. Först sluter vi alltså ett regeringsavtal mellan
            länder och riksdagen fattar beslut. Därefter gör vi en strikt
            juridisk prövning, där regeringen egentligen agerar domstol. Vi
            har varit utomordentligt måna -- och är fortfarande måna;
          </note>
          <note>
            därför fullföljs beredningsprocessen de närmaste dagarna -- om
            att detta skall ske på ett juridiskt och förvaltningsmässigt alldeles
            korrekt sätt för att undvika exakt det som Rolf L Nilson tar upp
            och uttalar farhågor för.
          </note>
          <note type="speaker">
            Anf. 89 NILS T SVENSSON (s) replik:
          </note>
          <note>
            Herr talman! Regeringen hade tydligen i torsdags en överläggning
            med hydrologiska experter som konstaterade det statsministern
            har sagt, nämligen att man klarar de krav som har ställts av
          </note>
          <note>
            Vattendomstolen.
          </note>
          <note>
            Det förs en del resonemang från statsministerns sida och det
            står en del i svaret som gör att man trots allt blir osäker på
            vad beslutet egentligen blir.
          </note>
          <note>
            Nu kommer statsministern så klart att säga att jag är en dålig
            lyssnare som inte förstår vad han säger, och det må så vara. Men
            Olof Johansson uttalar sig i dagens tidningar om att det fortfarande
            finns frågetecken att räta ut. Statsministern kan då säga att
            Centern står utanför beslutet. Frågan skulle därmed vara löst.
            Man behöver inte ta hänsyn till dem.
          </note>
          <note>
            Statsministern brukar säga sig vara en person som ger klara och
            raka besked. Varför går det då inte att få ett rakt besked om
            att regeringen på regeringssammanträde nästa vecka kommer att
            fatta beslut om tillstånd till Öresundsbron? Går inte det, herr
            statsminister? Om jag får besked kommer jag gärna med stora blomsterfång.
          </note>
          <note type="speaker">
            Anf. 90 Statsminister CARL BILDT (m):
          </note>
          <note>
            Herr talman! Jag reserverar gärna tid för Nils T
          </note>
          <note>
            Svensson i detta hänseende. För dagen blir det således inte.
          </note>
          <note>
            Skälet till detta är exakt det jag redovisar. Jag var inne på
            det i svaret till Rolf L Nilson. Det är en förvaltningsjuridisk
            prövningsprocess. Vi fick in det senaste materialet i går från
            Kammarkollegiet.
          </note>
          <note>
            Miljödepartementet har gjort de första sammanställningarna. Man
            skall ha beredning av ärendet på måndag. Vi har redan redovisat
            slutsatsen vad gäller naturresurslagen, och jag redovisar nu också
            den bedömning jag gör vad gäller vattenlagen. Detta kommer att
            föra fram till regeringsbeslutet nästa vecka.
          </note>
          <note>
            Det har inte för regeringen hittills redovisats något material
            som ger anledning att ifrågasätta den grundläggande bedömningen
            och de beräkningar som SMHI och DHI har lämnat in. Enligt
          </note>
          <note>
            Kammarkollegiets uppfattning utgör de en designperiod, som det
            så vackert heter, som är representativ och därmed uppfyller de
            krav som
          </note>
          <note>
            Vattendomstolen har ställt.
          </note>
          <note type="speaker">
            Anf. 91 KENNETH LANTZ (kds):
          </note>
          <note>
            Herr talman! Jag skall först klarlägga att Skåne består av litet
            mer än bara Malmö.
          </note>
          <note>
            Jag skulle vilja fråga om regeringen har lagt in en reserv för
            att det in i det sista eventuellt skulle kunna bli ett nej till
            bron av dels miljöskäl, dels ekonomiska skäl. Ibland har man upplevt
            en underton av att regeringen väntar in det rätta läget och den
            rätta tidpunkten för att finna ett lämpligt svar från de olika
            instanserna och då slår till och sätter i gång byggnationen.
          </note>
          <note type="speaker">
            Anf. 92 Statsminister CARL BILDT (m):
          </note>
          <note>
            Herr talman! Nej, så är det självfallet inte. Låt mig till Kenneth
            Lantz understryka att det vi nu talar om är miljöprövningen --
            inte den ekonomiska prövningen och inte den politiska prövningen.
            Den politiska prövningen är gjord tidigare i riksdagen.
          </note>
          <note>
            Det vi talar om nu är miljöprövningen.
          </note>
          <note>
            Vi har sagt från regeringens sida att det är nollösningen som
            gäller. Låt oss inte glömma att det projekt som denna eller för
            att vara exakt förra riksdagen voterade om i maj 1991 var ett
            projekt som icke uppfyllde de miljökrav som vi har ställt.
          </note>
          <note>
            Det hade fått ett nej. Därav kommer denna som man i vissa hänseenden
            kan tycka utdragna process:
          </note>
          <note>
            För att miljöoptimera, miljöoptimera och miljöoptimera.
          </note>
          <note>
            Det har vi gjort med större grundlighet än vad man har miljöoptimerat
            något annat motsvarande projekt, åtminstone i Europa, möjligen
            i världen.
          </note>
          <note>
            Lars-Erik Lövdén kan säga att det är översäkerhet.
          </note>
          <note>
            Jag har själv använt uttrycket, men det är viktigt mot bakgrund
            av att det handlar om hänsynstagande till värden som är större
            än enbart de lokala värdena i Skåne. Det handlar om hänsynstagande
            till hela miljösituationen i
          </note>
          <note>
            Östersjön.
          </note>
          <note>
            För att verkligen få fram ett material som man är så säker på
            som det rimligtvis går att vara har vi haft detta remitterande
            och denna prövning i
          </note>
          <note>
            Vattendomstolen fram och tillbaka. Det sista materialet inkom
            till regeringskansliet i går.
          </note>
          <note>
            Regeringen kommer att redovisa bedömningen och slutsatserna.
            Beredningsprocessen kommer nu formellt sett att avslutas. Det
            beslut vi har talat om här kommer att fattas i nästa vecka.
          </note>
          <note>
            Överläggningen var härmed avslutad.
          </note>
          <note>
            Ajournering
          </note>
          <note>
            Kammaren beslöt kl. 14.44 på förslag av tredje vice talmannen
            att ajournera förhandlingarna till kl.
          </note>
          <note>
            15.00.
          </note>
          <note>
            Återupptagna förhandlingar
          </note>
          <note>
            Förhandlingarna återupptogs kl. 15.00.
          </note>
          <note>
            9 § Avsägelse
          </note>
          <note>
            Talmannen meddelade att Britta Bjelle (fp) anhållit om att fr.o.m.
            den 1 juli bli entledigad från uppdraget som ledamot av riksdagen.
          </note>
          <note>
            Kammaren biföll denna avsägelse.
          </note>
          <note>
            10 § Meddelande om statistiska uppgifter om riksdagsarbetet
          </note>
          <note type="speaker">
            Anf. 93 TALMANNEN:
          </note>
          <note>
            Till kammarens ledamöter har utdelats statistik om riksdagsarbetet
            för valperioden 1991/92 -- 1993/94.
          </note>
          <note>
            Statistiken bifogas dagens protokoll.
          </note>
          <note>
            11 § Meddelande om protokollsjustering och om riksmötet 1994/95
          </note>
          <note type="speaker">
            Anf. 94 TALMANNEN:
          </note>
          <note>
            De av kammarens protokoll som återstår ojusterade vid riksmötets
            slut framläggs till godkännande tisdagen den 21 juni kl. 12.00.
          </note>
          <note>
            Riksmötet 1994/95 inleds med upprop måndagen den 3 oktober kl.
            11.00. Riksmötets öppnande äger rum tisdagen den 4 oktober kl.
            14.00.
          </note>
          <note>
            12 § Riksmötets avslutning
          </note>
          <note>
            Musikskolans kammarkör under ledning av dirigent professor Gustaf
            Sjökvist sjöng först tre sånger: Om sommaren sköna av Hugo Alfvén,
            I
          </note>
          <note>
            denna ljuva sommartid av Anders Nyberg samt
          </note>
          <note>
            Dofta, dofta vit syrén av David Wikander.
          </note>
          <note>
            (Applåder)
          </note>
          <note type="speaker">
            Anf. 95 TALMANNEN:
          </note>
          <note>
            Ärade kammarledamöter! Riksmötet 1993/94
          </note>
          <note>
            närmar sig sitt slut och därmed även denna mandatperiod. Sommaren
            väntar därute, men också ännu en valrörelse. För många av er innebär
            denna avslutningsdag genom det stundande valet en avstamp inför
            en ny arbetsinsats och ett nytt, hårt engagemang.
          </note>
          <note>
            När Sveriges riksdag samlades i oktober 1991 hade valet lett
            till stora förändringar i denna kammare.
          </note>
          <note>
            En ny regering stod i begrepp att tillträda, två nya partier
            hade tagit plats. Under de gångna tre åren har ni, kära kammarledamöter,
            haft i uppdrag att ta ställning till många och svåra frågor, inte
            minst rörande landets ekonomi. Men det har också gällt
          </note>
          <note>
            Sveriges närmande till den europeiska gemenskapen och inte minst
            landets styrelseskick och riksdagens egna arbetsformer. Beslut
            som kommer att ha stor betydelse för lång tid framöver har fattats
            under denna, med all säkerhet, sista treåriga mandatperiod.
          </note>
          <note>
            För riksdagens del har denna mandatperiod möjlighet att bli en
            historisk vändpunkt. I tisdags klubbades de mest genomgripande
            förändringarna av riksdagens arbetsformer sedan enkammariksdagens
            genomförande. De förändringar som Riksdagsutredningen föreslagit,
            och som riksdagen godtagit, kommer att innebära en radikal effektivisering,
            främst av vårt arbete med statens budget.
          </note>
          <note>
            Detta riksmöte blir enligt planerna det sista som avslutas med
            sommaruppehåll. I fortsättningen kommer riksdagen att vara beslutsför
            under årets alla månader. Beslutet om upphävande av riksdagens
            formella sommaruppehåll må vara en symbolfråga, men just som sådan
            har den ett värde.
          </note>
          <note>
            En modern riksdag skall, liksom i våra grannländer, kunna vara
            i funktion året om när så behövs.
          </note>
          <note>
            Att riksdagen står i fokus märker vi i en ständigt ökad efterfrågan
            på information från allmänheten och på en stadig uppgång i antalet
            besök, en tioprocentig ökning jämfört med föregående år till ungefär
            115 000 organiserade besök och åhörare på läktaren.
          </note>
          <note>
            Denna utveckling är glädjande, riksdagen skall stå i centrum.
            Statsminister Carl Bildt yttrade vid ett tillfälle när han tillfrågades
            om att hålla ett tal till nationen: ''I Sverige talar man till
            nationen från riksdagens talarstol.'' Just så ska det vara! Det
            är därför uppmuntrande att se hur regeringen allt oftare kommer
            till riksdagen för att informera om viktiga nyheter, propositioner
            m.m. Tiden för informationsstunder med regeringen har nära nog
            tredubblats, jämfört med föregående mandatperiod.
          </note>
          <note>
            Ärade kammarledamöter! Ett rekordstort antal ledamöter lämnar
            riksdagen med utgången av denna mandatperiod. Inte mindre än 80
            av riksdagens ledamöter avslutar sitt arbete i Sveriges riksdag.
          </note>
          <note>
            Många av er har ställt era krafter till riksdagens förfogande
            under decennier, andra under kortare tid. Några av er lämnar det
            politiska arbetet med uppnådd pensionsålder, medan andra har många
            år av yrkesarbete och uppdrag i samhället framför sig.
          </note>
          <note>
            Ni representerar samtliga partier i riksdagen, har skiftande
            bakgrund och skilda tänkesätt. Men ni har också mycket gemensamt.
            Tillsammans står ni för en kunskap och ett engagemang av aktningsvärda
            mått som kommit riksdagen och därmed vårt land till godo.
          </note>
          <note>
            Ni lämnar nu detta betydelsefulla uppdrag, men jag är övertygad
            om att intresset för politiken även fortsättningsvis kommer att
            brinna hos er, liksom engagemanget för riksdagen och för det parlamentariska
            arbetet.
          </note>
          <note>
            De avgående ledamöter som tillhört riksdagen under minst en valperiod,
            erhåller nu riksdagens plakett, som tack för insatserna i riksdagen.
          </note>
          <note>
            Plaketten är utformad av konstnären Bo Thorén och gjord i rent
            silver. Den yttre cirkeln på plaketten symboliserar Sverige. Sverige
            strålar samman i riksdagen, med lilla riksvapnet Tre kronor som
            symbol. Den avrundade kvadraten betecknar riksdagens högsta funktion
            -- kammaren. De avgående har fått plaketten på sina bänkar, utom
            de till riksdagsåren äldsta som jag så småningom vill be komma
            fram för att få sin hedersbetygelse.
          </note>
          <note>
            Elva ledamöter, nämligen Lars Andersson, Jerzy
          </note>
          <note>
            Einhorn, Bo G Jenevall, Christer Lindblom, Pehr
          </note>
          <note>
            Löfgreen, Anne Rhenman, Sten Söderberg, Elvy
          </note>
          <note>
            Söderström, Richard Ulfvengren, Ian
          </note>
          <note>
            Wachtmeister och Pontus Wiklund har tillhört riksdagen innevarande
            mandatperiod.
          </note>
          <note>
            Åtta ledamöter, nämligen Birger Andersson, Lena
          </note>
          <note>
            Boström, Alf Egnerfors, Berith Eriksson,
          </note>
          <note>
            Marianne Jönsson, Elisabeth Persson, Annika
          </note>
          <note>
            Åhnberg och Göran Åstrand har tillhört riksdagen under de två
            senaste valperioderna, några av dem har också tidigare gjort kortare
            inhopp som ersättare.
          </note>
          <note>
            In i riksdagen kom efter 1985 års val Britta Bjelle,
          </note>
          <note>
            Hans Dau, Ewa Hedkvist Petersen, Ingela
          </note>
          <note>
            Mårtensson, Ulla Pettersson och Ulla Orring, som även varit ersättare
            tidigare.
          </note>
          <note>
            Femton ledamöter har tillhört riksdagen under fyra mandatperioder,
            nämligen John Andersson, Ingvar
          </note>
          <note>
            Björk, Hans Göran Franck, Stina Gustavsson,
          </note>
          <note>
            Hugo Hegeland, Ingrid Hemmingsson, Inger
          </note>
          <note>
            Hestvik, Kjell Johansson, Torgny Larsson, Gunnar
          </note>
          <note>
            Nilsson, Bruno Poromaa, Åke Selberg, Gunnar
          </note>
          <note>
            Thollander, Bengt Wittbom, som började redan
          </note>
          <note>
            1979, och Rosa Östh.
          </note>
          <note>
            Drygt fyra mandatperioder har Gunhild Bolander, som började redan
            1981, Hugo Bergdahl, som hälsade på i riksdagen som ersättare
            redan 1977, och sist men inte minst Stina Eliasson, som började
            redan år 1976.
          </note>
          <note>
            Vid 1979 års val valdes Maja Bäckström, Bertil
          </note>
          <note>
            Danielsson, Lahja Exner, Ivar Franzén, Jan
          </note>
          <note>
            Fransson, som avgick i april, Margareta Gard, Nils-
          </note>
          <note>
            Olof Gustafsson och Mona Saint Cyr in i riksdagen.
          </note>
          <note>
            Under lika många mandatperioder har Daniel
          </note>
          <note>
            Tarschys, som första gången kom in 1976, tillhört riksdagen.
          </note>
          <note>
            Tre ledamöter har tillhört riksdagen i sex mandatperioder, nämligen
            Hans Gustafsson, Sten-
          </note>
          <note>
            Ove Sundström och Lena Öhrsvik. Bengt Kindbom och Karl-Erik Svartberg
            kom in i riksdagen 1975.
          </note>
          <note>
            Lars Ulander har lika många riksdagsår men kom in 1974.
          </note>
          <note>
            Så många som 21 ledamöter har, liksom jag, tillhört riksdagen
            i minst 20 år. Jag vill tacka er, var och en, med några personliga
            ord men särskilt rikta mig till de elva ledamöter som var med
            redan på tvåkammarriksdagens tid.
          </note>
          <note>
            Fem av ledamöterna kom in i riksdagen 1974, efter valet 1973
            -- ett val som ledde till en total jämvikt mellan de politiska
            blocken, 175 mot 175. Under denna s.k lotteri-riksdag fällde lotten
            utslag i 152
          </note>
          <note>
            voteringar.
          </note>
          <note>
            Owe Andréasson har varit lagutskottet trogen under större delen
            av sin tid i riksdagen och där utfört ett gediget arbete. Arrende-
            och jordförvärvsfrågor samt kronofogdemyndigheterna har varit
            hans specialiteter.
          </note>
          <note>
            Den första tiden i riksdagen hette han ''Andréasson i Falkenberg''
            vilket inte enbart skiljde honom från en annan Andréasson utan
            också gav alla besked om var han har sitt hjärta och stora lokala
            engagemang.
          </note>
          <note>
            Han har i riksdagen också på olika sätt värnat om
          </note>
          <note>
            Hallands utveckling och miljö men också mycket envist propagerat
            för bättre trafiksäkerhet när det gäller skolskjutsar och biltelefoner.
          </note>
          <note>
            Bo Forslund, mångårig och kunnig ledamot i skatteutskottet, har
            också många tunga uppdrag på hemorten. Jag vill särskilt tacka
            honom på hela riksdagens vägnar för hans insatser som vice ordförande
            i förvaltningsstyrelsen och ledamot i direktionen. Som sådan har
            han varit mycket engagerad i att göra de praktiska förutsättningarna
            för riksdagsledamöternas arbete så goda som det över huvud taget
            är möjligt, inte minst när det gäller datafrågorna, där vi upplevt
            en revolution under senare år. Det har varit en stor glädje att
            få samarbeta med honom.
          </note>
          <note>
            Pär Granstedt, gjorde 28 år gammal sin entré i riksdagen som
            riksdagens yngste ledamot.
          </note>
          <note>
            Ungdomen lades honom till last redan i den första riksdagsdebatten.
            Den äldre debattmotståndaren tyckte att det hör ungdomen till
            att vara litet framåt, även om det då och då slår över. Debatten
            gällde en allmän arbetslöshetsförsäkring, en fråga som har varit
            aktuell här i kammaren i dag.
          </note>
          <note>
            ''Norden, Europa, Världen'' och en ''Värld att vårda'' är titlar
            på två av hans skrifter, och de visar på hans stora intresse och
            engagemang i och utanför riksdagen i internationella frågor, bl.a.
            som ordförande i riksdagens ESK-delegation. Han har också engagerat
            sig djupt för bl.a. energi- och miljöfrågor och yrkesfisket.
          </note>
          <note>
            Ulla Tillander, är känd som en mjuk men samtidigt energisk och
            målmedveten politiker, som arbetar efter principen att droppen
            urholkar stenen. Hon var pionjär när det gäller alternativ inom
            förskolan och pläderade för det redan i sin första fråga i riksdagen.
            När Thorbjörn Fälldin frågade om hon ville bli skolminister i
            början av 1980-talet fick hon en kvarts betänketid. Men beslutet
            var nog inte svårt; omtanke om barn i hem, förskola och skola
            har i mångt och mycket varit hennes ledsjärna i livet.
          </note>
          <note>
            Lagar som inte kan kontrolleras mister sin betydelse för människor,
            vilket påverkar även laglydnaden i andra viktigare frågor, sade
            Knut
          </note>
          <note>
            Wachtmeister -- mångårig ledamot av skatteutskottet, vice ordförande
            i närmare tio år och nu senast varmt uppskattad utskottsordförande
            -- i en av sina första riksdagsdebatter. Det rörde sig dock inte,
            som man möjligen skulle kunna tro, om efterlevnaden av skattelagar
            utan om skyldigheten att ha cykellykta även under dagtid. Numera
            är bestämmelsen borttagen. Han är också rent allmänt känd som
            en positiv och chevaleresk fixare, som hjälpt mången ledamot i
            beråd. Jag vill gärna personligen tacka för långvarigt, nära samarbete.
          </note>
          <note>
            Fem ledamöter började 1971 i den nya enkammarriksdagen:
          </note>
          <note>
            Bertil Fiskesjö, är tredje vice talman sedan 1986.
          </note>
          <note>
            Han har ett sällsynt sinne för svenska språket, som inte bara
            visar sig i verser med mått, rim och reson utan också resulterar
            i mummel från talmansstolen när språkliga godbitar av olika slag
            hörs från talarstolen.
          </note>
          <note>
            I alla år har Bertil Fiskesjö suttit i konstitutionsutskottet,
            numera som vice ordförande, tidigare även som ordförande. Han
            är en konstitutionell expert, som varit med och utformat alla
            stora grundlagsreformer under 1970-,
          </note>
          <note>
            1980- och 1990-talet, nu senast i
          </note>
          <note>
            Riksdagsutredningen, där han äntligen -- även till min glädje
            -- fått gehör för en av sina hjärtefrågor;
          </note>
          <note>
            kalenderårsbudget.
          </note>
          <note>
            Talmansklubban har han svingat med bravur, och även i kraft av
            sin långa erfarenhet har han tillåtit sig en och annan avstickare
            från protokollet. Jag vill på kammarens vägnar tacka Bertil Fiskesjö
            för det gedigna sätt som han utfört talmanssysslan på.
          </note>
          <note>
            (Applåder)
          </note>
          <note>
            Bertil Måbrink, har som gruppledare i
          </note>
          <note>
            Vänsterpartiet sedan 1982 varit en av de valda representanterna
            i talmanskonferensen och som sådan varit en av mina och tidigare
            talmäns främsta stöd i uppläggningen av riksdagsarbetet. Det är
            en många gånger grannlaga uppgift, och jag vill på kammarens vägnar
            tacka honom särskilt för de insatser han gjort i detta sammanhang.
          </note>
          <note>
            I riksdagen har Bertil Måbrink spänt över ett brett register
            av frågor: internationella frågor som värnandet av mänskliga rättigheter,
            bistånd,
          </note>
          <note>
            Vietnam, Chile, kurderna och Sydafrika, nationella frågor som
            priset på ledarhundar, snöröjning, regionalpolitik. Han har också
            propagerat för fler kvinnor i politiken och uttalat sin beundran
            för kvinnans värderingar och outgrundliga sätt att tänka. Men
            hur kvinnor tänker -- har han sagt -- kan man, som man, aldrig
            förstå.
          </note>
          <note>
            (Applåder)
          </note>
          <note>
            Kjell Nilsson,, faderlig och omtyckt förste vice ordförande och
            tidigare ordförande i Riksdagens revisorer, har slagits hårt för
            en oberoende och stark riksdagsrevision -- en inte alltid lätt
            uppgift men alltmer betydelsefull i samband med att kravet på
            utökad uppföljning och utvärdering av statsmakternas beslut blir
            uppenbart för allt fler.
          </note>
          <note>
            Han har också varit ledamot i social- och arbetsmarknadsutskotten
            och i alla år kämpat för en förbättring av villkoren i arbetslivet.
          </note>
          <note>
            (Applåder)
          </note>
          <note>
            Magnus Persson kommer ursprungligen från skogstrakterna i Västerbotten
            men bor sedan många år tillbaka i Värmland, som han har tagit
            till sitt hjärta. Magnus Persson har tillhört bostadsutskottet,
            eller som det tidigare hette, civilutskottet, under nästan hela
            sin riksdagstid.
          </note>
          <note>
            Han har också i riksdagen värnat om Värmland och dess vackra
            natur. Magnus Persson kan ta åt sig äran av att Strängsforsen
            i Klarälven numera är en skyddad älvsträcka. Han har inte heller
            glömt sitt norrländska förflutna, med samisk anknytning, utan
            han har också engagerat sig mycket i samefrågor.
          </note>
          <note>
            (Applåder)
          </note>
          <note>
            Sven-Gösta Signell, är en uppskattad, glad -- och resglad --
            ordförande i trafikutskottet.
          </note>
          <note>
            Transportalternativ har alltid intresserat honom.
          </note>
          <note>
            Redan under andra året i riksdagen ville han avskaffa direktionsbilarna
            och privatchaufförerna i statliga verk. Allmänna kommunikationsmedel
            rekommenderades i stället. Taxi kunde gå an inom begränsade områden,
            även tjänstebil i vissa fall, men då givetvis svensktillverkad.
          </note>
          <note>
            Om det var den motionen som renderade honom en suppleantplats
            i trafikutskottet 1974 vill jag låta vara osagt, men där har han
            varit med alltsedan dess och vunnit allmän respekt för sitt gedigna
            kunnande. Han har också engagerat sig mycket i olika sociala frågor.
            Jag vill också till Sven-Gösta
          </note>
          <note>
            Signell rikta ett särskilt tack för hans värdefulla insatser
            som kvittningsman.
          </note>
          <note>
            (Applåder)
          </note>
          <note>
            Elva ledamöter kom in i riksdagen redan under tvåkammarriksdagens
            tid, och jag vill så småningom be er elva komma upp på podiet.
          </note>
          <note>
            Hans Nyhage, är som son till riksdagsman Birger
          </note>
          <note>
            Peterson i Lerbäcksbyn nästan uppvuxen med riksdagen. Hans far
            representerade under 1920-
          </note>
          <note>
            och 1930-talet Älvsborgs södra valkrets. Det gör också Hans Nyhage.
            Han kom in i riksdagen redan år 1957, samtidigt som Stig Alemyr
            -- i dag de enda femtiotalisterna i riksdagen. Hans Nyhage hade
            litet otur i början. Redan 1958 upplöstes riksdagen och det blev
            nyval. Först år 1974 gjorde han åter entré, men nu för gott.
          </note>
          <note>
            Han har varit ledamot i konstitutions- och utbildningsutskotten.
            När han nu slutar är han ordförande i utbildningsutskottet och
            en mycket uppskattad och omtyckt sådan. Med glatt mod och litet
            klurighet har han lotsat utskottet fram till riksdagsbesluten.
            Hans Nyhages eminenta förmåga som revymakare har -- mellan det
            trägna riksdagsarbetet -- gjort livet lättare att leva för många
            av oss, hans kolleger.
          </note>
          <note>
            (Applåder)
          </note>
          <note>
            Det är inte bara Hans Nyhage som tycker om att sjunga, det gör
            även Roland Sundgren, som kom in i riksdagen 1970. Många talanger
            som förgyllt riksdagsarbetet försvinner nu ur riksdagen. Men jag
            hoppas att den nya generationen ledamöter också -- liksom Roland
            Sundgren -- förstår vikten av att, trots en pressande och fulltecknad
            almanacka, kunna ge både sig själv, sina vänner och väljare tid
            för annat än sammanträden. Förutom ett många gånger betungande
            arbete i finansutskottet har han som västeråsare engagerat och
            envist drivit två av sina hjärtefrågor: Mälarbanan och en teknisk
            högskola till Västerås.
          </note>
          <note>
            (Applåder)
          </note>
          <note>
            I sitt jungfrutal verkade Rolf Clarkson förvånad över att utskottet
            avstyrkt hans motion, trots att skrivningen var mycket positiv.
            Om inte motionen ledde till tillfredsställande åtgärder hotade
            han med att till nästa riksdag ånyo framlägga en motion i samma
            sak och i samma anda. Motionen handlade om att inrätta en informationstjänst
            i riksdagen för att förbättra förhållandet till allmänheten.
          </note>
          <note>
            Rolf Clarkson intresserade sig således tidigt för riksdagens
            organisation och status och har följdriktigt i många år varit
            med i
          </note>
          <note>
            Förvaltningsstyrelsen, numera är han också ordförande i direktionen.
            Jag vill på riksdagens vägnar tacka Rolf Clarkson särskilt för
            hans insatser för utvecklingen av riksdagens service.
          </note>
          <note>
            Bl.a. har han medverkat till att alla ledamöter som så önskar
            nu har en hemdator. Med den kan man onekligen uträtta sitt riksdagsarbete
            betydligt effektivare, men även -- om jag har förstått saken rätt
            -- lösa kniviga bridgeproblem.
          </note>
          <note>
            Rolf Clarkson har haft många uppdrag i riksdagen, inte minst
            i trafikutskottet, där han är vice ordförande. Jag vill också
            tacka för de viktiga insatser som han har gjort för riksdagen
            i internationella sammanhang. Som ordförande i den svenska IPU-gruppen
            har han med bravur ägnat sig åt internationella kontakter och
            vunnit många vänner i världens alla hörn för sig och för riksdagen.
          </note>
          <note>
            (Applåder)
          </note>
          <note>
            Också Sture Ericson har i många år varit varmt engagerad i internationella
            frågor. Även han har varit ordförande i IPU-gruppen, där han numera
            är vice ordförande. Han har också varit en mycket uppskattad ordförande
            i politiska utskottet och bidragit till att ge riksdagen ett gott
            renommé utomlands och ett internationellt kontaktnät. Han har
            i många år suttit i utrikesutskottet, är numera vice ordförande
            i försvarsutskottet och har haft många internationella uppdrag
            och deltagit i många försvarsutredningar.
          </note>
          <note>
            Sture Ericson växte upp i en liten by norr om Umeå och var inriktad
            på att bli missionär eller sjöman.
          </note>
          <note>
            Under kriget följde han -- inte många år gammal --
          </note>
          <note>
            krigshändelserna på en världskarta vid sängen och gjorde markeringar.
            Det här visar att intresset för olika frågor kan väckas redan
            tidigt i barndomen, något som Sture Ericson är ett mycket gott
            bevis för.
          </note>
          <note>
            (Applåder)
          </note>
          <note>
            Också Doris Håvik har en imponerande meritlista.
          </note>
          <note>
            Hon har varit ordförande och ledamot i många utredningar och
            styrelser. Hon är riksdagens grand old lady i socialförsäkringsfrågor,
            som hon varit engagerad i alltsedan 1969, först som ledamot i
            första lagutskottet och sedan under enkammarriksdagens tid i socialförsäkringsutskottet.
            Hon har även varit ordförande och vice ordförande i utskottet.
          </note>
          <note>
            Doris Håvik har sagt att socialförsäkringen aldrig kan vara statisk.
            Och så är det på många andra områden. Lagstiftaren -- riksdagen
            -- blir aldrig färdig. Utvecklingen, både den ekonomiska och den
            sociala, skapar nya möjligheter, ändrar förutsättningarna och
            kräver nya beslut.
          </note>
          <note>
            Att följa Doris Håviks riksdagsbana är att följa en bit av socialförsäkringens
            historia och ger också en bild av Sveriges ekonomiska utveckling
            sedan 1969.
          </note>
          <note>
            Detta år hade t.ex. kvinnan vid barns födelse rätt till tilläggssjukpenning
            i 90 dagar. I dag är den tiden mångdubblad, och rätten tillkommer
            både pappor och mammor.
          </note>
          <note>
            (Applåder)
          </note>
          <note>
            En särställning intar Filip Fridolfsson, som har 28
          </note>
          <note>
            riksdagsår bakom sig. Han kom in i riksdagen redan
          </note>
          <note>
            1965, men har då och då stått utanför för att återigen kunna
            börja sitt ''första'' anförande med orden ''Herr/Fru talman! Nu
            är jag här igen''.
          </note>
          <note>
            Den 17 mars 1965 höll han sitt jungfrutal. På den tiden väckte
            detta uppmärksamhet och föranledde äldre ledamöter att gå in i
            debatten. Den fråga som debatterades var inte ny, den hade som
            en av debattörerna framhöll debatterats varje år sedan kriget.
            Något morskt förklarade Filip Fridolfsson att han tidigare följt
            handläggningen av ärendet och minsann visste hur tongångarna brukar
            gå.
          </note>
          <note>
            Frågan är inte bortglömd i dag heller. Det gällde då, liksom
            nu, avdragsrätt för gåvor till ideella ändamål.
          </note>
          <note>
            Filip Fridolfsson har varit med i minst nio utskott, nu senast
            i skatteutskottet, som även i år avstyrkte hans och andras motioner
            om avdragsrätt för gåvor.
          </note>
          <note>
            Han har förutom ideella frågor i alla år engagerat sig för småföretagarnas
            situation.
          </note>
          <note>
            Riksdagen kommer att sakna Filip Fridolfsson, inte minst för
            hans humor och förmåga att i talarstolen förgylla riksdagsspråket.
            Filip Fridolfsson tillhör också den kvartett erfarna ledamöter
            på riksdagens första platser som nu sprängs.
          </note>
          <note>
            (Applåder)
          </note>
          <note>
            Detsamma gäller Sten Andersson, som kom in i riksdagen ett år
            senare, 1966, men han har uppnått
          </note>
          <note>
            29 riksdagsår. Nio av dessa år har han suttit på statsrådsbänken,
            först som socialminister och sedan som utrikesminister. Dessförinnan
            var han i nästan
          </note>
          <note>
            20 år partisekreterare. Han kommer, om jag förstått saken rätt,
            att nu ägna sig åt fritidsfiske, snarare än åt röstfiske, och
            att sy ihop markservicen hemma snarare än olika politiska paket.
          </note>
          <note>
            Sten Andersson kan knappast skyllas för skönsång.
          </note>
          <note>
            Däremot besitter han en stor portion humor och slagfärdighet.
            Jag skulle också vilja säga fingerfärdighet. Han har många rävar
            bakom örat, och han vet när han skall ta fram dem.
          </note>
          <note>
            Sten Andersson hör också till den lilla skara människor som har
            förmåga att bjuda på sig själva och vara öppna, även när det gäller
            livets sorger och svårigheter. Han har visat att politiskt intresse
            ofta väcks till liv genom erfarenheter i det egna livet eller
            i den närmaste omgivningen. Det ger politiken och politikerna
            ett mänskligare drag och en viktig närhet till väljarna.
          </note>
          <note>
            (Applåder)
          </note>
          <note>
            Vi har slutligen fyra verkliga veteraner, som alla verkat i 30
            år eller mer i riksdagen.
          </note>
          <note>
            Lars Werner är en i den kvartett som nu sprängs.
          </note>
          <note>
            Han har 30 riksdagsår bakom sig och är en verklig nestor i riksdagen.
            När han nu slutar som engagerad ledamot av bostadsutskottet har
            han --
          </note>
          <note>
            som nämnts -- 30 riksdagsår bakom sig, varav 17
          </note>
          <note>
            som partiledare. Han gör dock sitt bästa för återväxten i det
            egna partiet, genom att som borgerlig vigselförrättare viga medarbetare
            på partikansliet.
          </note>
          <note>
            Han började i första kammaren, då som dess yngsta ledamot. Första
            året i riksdagen gick han ut litet löst med två egna motioner,
            men redan nästa år var han i full fart, 33 egna motioner. Nästa
            år blev det ännu fler, och 1969 väckte han 56 motioner. Men han
            kan inte ta åt sig hela äran, många av motionerna var likalydande
            med C.-H.
          </note>
          <note>
            Hermanssons i andra kammaren. Motionerna rörde allehanda missförhållanden,
            men jag har noterat att han ivrigt propagerade för ökat stöd till
            ungdomsverksamhet och minst lika ivrigt mot pensioner åt riksdagsledamöter.
          </note>
          <note>
            Slagfärdigheten har nog alltid funnits där men arbetats upp med
            åren till bitska kommentarer i sak men vänliga till person. Detta
            och hans folkliga och varmt mänskliga framtoning har gjort honom
            populär i vida kretsar, långt utanför det egna partiet.
          </note>
          <note>
            (Applåder)
          </note>
          <note>
            Alf Wennerfors har i 33 år varit på språng mellan olika uppdrag
            i och utom riksdagen. Han har suttit i åtta utskott och varit
            en flitig motionär i frågor som rör utbildning och kultur, jämställdhet
            och arbetsrätt.
          </note>
          <note>
            Han har varit vice ordförande i arbetsmarknadsutskottet, i förvaltningsstyrelsen,
            i direktionen och i Riksdagens revisorer, där han nu är ordförande.
            Jag vill på riksdagens vägnar särskilt tacka honom för det engagemang
            han har lagt ned på frågor om riksdagens organisation och personal.
          </note>
          <note>
            Han har aldrig varit rädd för att ta ställning och har tillsammans
            med den likasinnade Kjell Nilsson i många år med kraft hävdat
            revisorernas självständighet.
          </note>
          <note>
            I sitt jungfrutal lyckades Alf Wennerfors reta upp dåvarande
            ecklesiastikminister Edenman.
          </note>
          <note>
            Ministern påpekade att frågan --
          </note>
          <note>
            brottsförebyggande verksamhet i skolan --
          </note>
          <note>
            behandlats i en stor debatt redan innan herr
          </note>
          <note>
            Wennerfors kommit till riksdagen och att den som inte ansåg att
            frågan uppmärksammats nog hade mycket stora anspråk på uppmärksamhet.
          </note>
          <note>
            (Applåder)
          </note>
          <note>
            Också Oskar Lindkvist har 33 riksdagsår bakom sig, men han började
            ett år tidigare än Alf
          </note>
          <note>
            Wennerfors. Han har i alla år varit bostadsfrågorna trogen och
            är sedan tolv år tillbaka vice ordförande i bostadsutskottet.
            Det är svårt att föreställa sig en bostadspolitisk debatt utan
            Oskar Lindkvist. Han har givetvis också väckt motioner i bostadsfrågor,
            många med en socialpolitisk anknytning. Han blev glatt överraskad
            redan vid behandlingen av sin första motion, den tillstyrktes
            nämligen enhälligt av utskottet. Motionen handlade om konstnärlig
            utsmyckning i nya bostadsområden. Den första debatten handlade
            om bostadspolitiken, liksom hans sista riksdagsanförande i går.
          </note>
          <note>
            Oskar Lindkvist har varit en av stöttepelarna i förvaltningsstyrelsen.
            Jag vill också tacka honom särskilt för hans insatser där. Nu
            slutar han som nummer 1 på Stockholmsbänken och får mer tid för
            barndomslandet i Bjuv i Skåne, där han har sitt hjärta.
          </note>
          <note>
            (Applåder)
          </note>
          <note>
            Riksdagens ålderspresident och förste vice talman
          </note>
          <note>
            Stig Alemyr kom in i riksdagens andra kammare år
          </note>
          <note>
            1957, samtidigt med Hans Nyhage. De tillhörde då ungdomarna i
            riksdagen -- män i 30-årsåldern. De deltog båda som ungdomsrepresentanter
            i en animerad debatt våren 1957 om stöd till de politiska ungdomsförbundens
            ungdomsfostrande verksamhet. Den ene var för bidrag och den andre
            mot.
          </note>
          <note>
            Ålderspresidenter vid denna tid var Richard
          </note>
          <note>
            Sandler i första kammaren och prosten Hallén i andra kammaren.
            Båda hade börjat sitt arbete i riksdagen år 1912. Tage Erlander
            var då -- 1957 --
          </note>
          <note>
            statsminister i en koalitionsregering med
          </note>
          <note>
            Bondeförbundet. Denna sprack hösten 1957 efter folkomröstningen
            i pensionsfrågan. Övriga partiledare vid Stig Alemyrs inval var
            Jarl
          </note>
          <note>
            Hjalmarsson, Bertil Ohlin, Gunnar Hedlund och
          </note>
          <note>
            Hilding Hagberg.
          </note>
          <note>
            Romfördraget om bildandet av den gemensamma marknaden undertecknades
            i mars 1957. I
          </note>
          <note>
            december 1990 förklarade riksdagen under bred enighet att Sverige
            bör eftersträva att bli medlem i
          </note>
          <note>
            EG. Ordförande i utrikesutskottet var då sedan många år Stig
            Alemyr, som hade stor del i att partierna, som från början stod
            långt ifrån varandra, kunde resonera ihop sig i utskottet.
          </note>
          <note>
            Han har också i många år varit ordförande i utbildningsutskottet
            och arbetat aktivt för att nå fram till lösningar när det gäller
            de stora skol- och universitetsreformer som genomfördes under
            hans tid. Redan den första motionen om översyn av olika studiesociala
            åtgärder vann riksdagens gillande.
          </note>
          <note>
            Stig Alemyr har varit en mäktig utskottsordförande ända sedan
            1969 och ordförande i ett stort antal skolutredningar, ordförande
            i kommunfullmäktige och slutar nu som ålderspresident och förste
            vice talman i riksdagen. Hans kunskaper och erfarenheter har varit
            av utomordentligt värde för riksdagen, inte minst för mig som
            har haft den stora förmånen att dra stor nytta av dem.
          </note>
          <note>
            (Applåder)
          </note>
          <note>
            Jag ber de elva tidigare nämnda ledamöterna att komma fram för
            att motta riksdagens plakett, nämligen Hans Nyhage, Roland Sundgren,
            Rolf
          </note>
          <note>
            Clarkson, Sture Ericson, Doris Håvik, Filip
          </note>
          <note>
            Fridolfsson, Sten Andersson i Stockholm, Lars
          </note>
          <note>
            Werner, Alf Wennerfors, Oskar Lindkvist och Stig
          </note>
          <note>
            Alemyr.
          </note>
          <note>
            Kören sjöng Sommarpsalm av Nils Lindberg och
          </note>
          <note>
            Österlenvisan av Olle Adolphson.
          </note>
          <note>
            (Applåder)
          </note>
          <note type="speaker">
            Anf. 96 TALMANNEN:
          </note>
          <note>
            Ärade kammarledamöter! Med detta riksmöte avslutar även jag mitt
            arbete i Sveriges riksdag. Jag vill på detta sätt framföra mitt
            varma tack för det förtroende som kammarens ledamöter visade mig
            när jag först anförtroddes uppdraget som vice talman och när jag
            tolv år senare, 1991, valdes till riksdagens talman.
          </note>
          <note>
            Det har varit en mycket stor förmån att få leda förhandlingarna
            i denna kammare, att få delta i riksdagens inre arbete och att
            utåt få representera vår svenska riksdag. Jag har i många intervjuer
            betonat hur jag efter 15 år vid talmansklubban fortfarande ser
            fram emot att få gå upp och tjänstgöra i kammaren och lyssna på
            inlägg från kunniga och engagerade ledamöter. Mina möjligheter
            till yttranden här i plenisalen har ju under senare år varit något
            begränsade. Därför vill jag passa på att få detta sagt även här.
          </note>
          <note>
            Jag vill också ta tillfället i akt och uttala förhoppningen att
            den goda anda som råder i vår riksdag, partier och ledamöter emellan,
            skall kunna bevaras. Debatterna skall kunna vara hårda och skall
            vara hårda, men utmärkande för vår riksdag är och har varit att
            man kan skilja på sak och person och att ett handslag är ett handslag.
          </note>
          <note>
            Jag tackar varmt kammarens ledamöter för den insats ni har gjort
            i Sveriges riksdag och för vårt land.
          </note>
          <note>
            Jag vill även tacka de vice talmännen för skickligt utfört arbete
            och för gott kamratskap. Jag vill på mina och kammarens vägnar
            tacka kammarsekreteraren och hela riksdagens personal, kammarkansli,
            förvaltningskontor och utskottskanslier som med kunskap, stor
            erfarenhet och entusiasm utgjort förutsättningar för att
          </note>
          <note>
            Sveriges riksdag fungerar med säkerhet och effektivitet. Med
            ert goda humör bidrar ni också till att göra Riksdagshuset till
            en mycket trivsam arbetsplats, trots ofta obekväma arbetstider.
          </note>
          <note>
            Jag vill också tacka talmanskonferensens ledamöter, förvaltningsstyrelsen
            och även gruppledarna, som i många och långa sammanträden, inte
            sällan i tidig morgonväkt, haft att söka lösning på aktuella frågor,
            inte minst om debattordningen i kammaren.
          </note>
          <note>
            Jag önskar er alla, ledamöter och tjänstemän, en vederkvickande
            semester.
          </note>
          <note>
            (Applåder)
          </note>
          <note type="speaker">
            Anf. 97 OSKAR LINDKVIST (s):
          </note>
          <note>
            Fru talman! Jag har förmånen att som tjänstgörande ålderspresident
            få ordet som siste talare under detta riksmöte. Det är också det
            sista riksmötet för valperioden och mänskligt att döma den sista
            treåriga valperioden.
          </note>
          <note>
            På något sätt känns det som om vi avslutar en epok.
          </note>
          <note>
            Enkammarriksdagen har funnits sedan 1971, alltså i snart ett
            kvarts sekel -- närmare bestämt i 24 år.
          </note>
          <note>
            Det är ungefär halva efterkrigstiden.
          </note>
          <note>
            För nästan precis 49 år sedan avslutades andra världskriget i
            Europa. Det var för min generation, och även för andra, en av
            historiens milstolpar. Det kvartssekel som följde därefter präglades
            världspolitiken av starka spänningar mellan öst och väst. Den
            inhemska politiken, även om allt inte var frid och fröjd, utmärktes
            av stabila förhållanden. Vi hade samma politiska partier i riksdagen,
            och statsministern var densamma under hela 22 år av dessa 25,
            nämligen Tage Erlander. Vår ekonomi förbättrades varje år. Framtidsoptimismen
            var stor.
          </note>
          <note>
            Epoken avslutades med en stor reform av det politiska systemet.
            Vi gick över till ett enkammarsystem och skapade bl.a. en ny utskottsorganisation
            i riksdagen.
          </note>
          <note>
            Under enkammarriksdagens 24 år har inte rått samma stabilitet
            som under det tidigare kvartsseklet. De ekonomiska problemen för
            landet har accentuerats, och det politiska systemet har utvisat
            nya drag. Vi har haft regeringar av olika kulörer, och tre nya
            partier har prövat sin förmåga i riksdagen. Framtidsoptimismen
            har också utsatts för många prövningar.
          </note>
          <note>
            Jag skall inte uttala någon värdering, utan endast konstatera
            att vårt parlamentariska system i och för sig klarat av och fungerat
            under de nya förhållandena. Men en del svagheter har också blivit
            uppenbara. En del av dessa har vi beslutat att åtgärda. Vi går
            över till fyraåriga valperioder. Vi reformerar riksdagsarbetet
            på viktiga punkter, bl.a.
          </note>
          <note>
            när det gäller budgetprocessen och hanteringen av de ekonomiska
            frågorna -- bl.a. med ökade insatser för uppföljningar och utvärderingar.
            En viktig reform som kommer att påverka riksdagens arbete är omläggningen
            av statens budget till kalenderår.
          </note>
          <note>
            En viktig sak, fru talman, som jag vill framhålla är nödvändigheten
            för oss att anpassa våra verksamhetsformer och debatter på ett
            sådant sätt att vi väcker intresse bland allmänheten för riksdagens
            arbete. Detta är en av kardinalfrågorna för utvecklingen av demokratin.
          </note>
          <note>
            Fru talman! Riksdagen har visat att den är beredd att anpassa
            sina verksamhetsformer till den nya tidens krav. Låt oss hoppas
            att detta är ett gott tecken så att riksdagen efter valet också
            på en bred basis är beredd att diskutera och finna lösningar på
            de många ekonomiska frågor som måste klaras av.
          </note>
          <note>
            Fru talman! Även om jag har haft, och har, många problem och
            svårigheter, är det en faktor i vårt arbete som är helt igenom
            positiv. Det är fru talmannens och de vice talmännens sätt att
            leda vårt arbete. Fru talmannen har under sammanlagt 15 år på
            ett exemplariskt sätt lett förhandlingarna i riksdagens plenisal
            -- först under 12 år som vice talman, och sedan i tre år som riksdagens
            talman.
          </note>
          <note>
            Ingegerd Troedsson har företrätt riksdagen på ett utomordentligt
            sätt. Det har gällt i och utanför riksdagen, inom Sverige och
            på det internationella planet. Det har varit en stor fördel för
            riksdagen som institution och för oss alla enskilda ledamöter
            att som ledare ha en person med en så stor kompetens och med en
            så sympatisk framtoning.
          </note>
          <note>
            Jag har inga svårigheter att göra mig till talesman för alla
            partier och för samtliga ledamöter när jag tackar dig för en framstående
            gärning i hela folkets tjänst.
          </note>
          <note>
            Ingegerd Troedsson! Vi önskar dig allt gott för framtiden! Jag
            har en liten present som jag med stor värme och tacksamhet vill
            lämna över till dig.
          </note>
          <note>
            (Applåder)
          </note>
          <note>
            Vi har också två vice talmän som lämnar riksdagen efter många
            år. Talmannen har redan avtackat dem.
          </note>
          <note>
            Jag skall för min del endast instämma i vad som har sagts. Stig
            Alemyr och Bertil Fiskesjö har båda på ett skickligt och oväldigt
            sätt lett våra förhandlingar och företrätt oss på ett utomordentligt
            sätt. Vi önskar dem allt gott för framtiden.
          </note>
          <note>
            En honnör till Christer Eirefelt, som på ett säkert och sympatiskt
            sätt skött sin uppgift i talmansskapet.
          </note>
          <note>
            Fru talman! Till sist vill jag än en gång på riksdagens vägnar
            tacka. Samtidigt vill jag på allas vägnar överlämna blommor till
            alla våra talmän för att på det sättet ytterligare understryka
            de ord jag här har yttrat.
          </note>
          <note>
            (Applåder)
          </note>
          <note type="speaker">
            Anf. 98 TALMANNEN:
          </note>
          <note>
            Jag tackar Oskar Lindkvist för dessa vänliga ord och kammaren
            för all visad uppskattning.
          </note>
          <note>
            Med detta förklarar jag 1993/94 års riksmöte för avslutat.
          </note>
          <note>
            (Applåder)
          </note>
          <note>
            Till slut sjöng kören Länge leve livet i arrangemang av Anders
            Nyberg.
          </note>
          <note>
            (Applåder)
          </note>
          <note>
            13 § Kammaren åtskildes kl. 16.07.
          </note>
          <note>
            Förhandlingarna leddes
          </note>
          <note>
            av andre vice talmannen från sammanträdets början t.o.m. ajourneringen
            kl. 8.22,
          </note>
          <note>
            av talmannen därefter t.o.m. 7 § anf. 51 (delvis),
          </note>
          <note>
            av förste vice talmannen därefter t.o.m.
          </note>
          <note>
            ajourneringen kl. 14.20,
          </note>
          <note>
            av tredje vice talmannen därefter t.o.m.
          </note>
          <note>
            ajourneringen kl. 15.00 och
          </note>
          <note>
            av talmannen därefter till sammanträdets slut.
          </note>
        </div>
      </body>
    </text>
  </TEI>
</teiCorpus>
