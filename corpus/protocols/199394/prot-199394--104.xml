<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 199394</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 199394</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-199394--104</head>
          <docDate when="1994-05-16 00:00:00">1994-05-16 00:00:00</docDate>
        </div>
      </front>
      <body>
        <div>
          <note>
            1 § Justering av protokoll
          </note>
          <note>
            Justerades protokollen för den 2, 3, 4 och 5 maj.
          </note>
          <note>
            2 § Meddelande om ändrad tid för inlämning av frågor
          </note>
          <note>
            Tredje vice talmannen meddelade att frågor till frågestunden
            tisdagen den 24 maj med anledning av pingsthelgen skulle lämnas
            in senast torsdagen den 19 maj kl. 10.00.
          </note>
          <note>
            3 § Svar på interpellation 1993/94:125 om säkerhetsrådet
          </note>
          <note>
            Anf. 1 Utrikesminister MARGARETHA AF
          </note>
          <note type="speaker">
            UGGLAS (m):
          </note>
          <note>
            Herr talman! Ingvar Carlsson har i en interpellation frågat statsministern
            om den svenska regeringens strategi för att Sverige skall väljas
            till medlem av
          </note>
          <note>
            Förenta nationernas säkerhetsråd för perioden
          </note>
          <note>
            1995--9196 och vilken roll han själv tänker spela i den strategin.
            Interpellationen har överlämnats till mig för besvarande.
          </note>
          <note>
            Ett aktivt engagemang i FN utgör ett centralt inslag i Sveriges
            utrikes- och säkerhetspolitik. Svenskar deltar i FN:s fredsbevarande
            verksamhet över hela världen. I f.d. Jugoslavien bidrar ca 1 500
            svenska män och kvinnor till FN-insatser som är synnerligen viktiga
            för vår egen och hela Europas säkerhet.
          </note>
          <note>
            Organisationen har i dag totalt 184 medlemsstater.
          </note>
          <note>
            När antalet valbara platser i rådet för trettio år sedan senast
            utvidgades fanns 114 FN-stater.
          </note>
          <note>
            Följaktligen har konkurrensen vid inval till säkerhetsrådet starkt
            skärpts. För att de ickepermanenta medlemmarna på ett representativt
            sätt skall återspegla organisationens hela medlemskrets krävs
            en geografisk och politisk spridning. Invalen till rådet styrs
            därför ofta av regionala, ekonomiska, kulturella och språkliga
            lojaliteter.
          </note>
          <note>
            Utöver de obligatoriska bidragen är Sverige en av de största
            och mest engagerade bidragsgivarna till hela FN-systemet, liksom
            en pådrivare för ett bättre utnyttjande än hittills av FN:s resurser.
          </note>
          <note>
            Medlemskap i säkerhetsrådet med viss regelbundenhet utgör ett
            berättigat nordiskt och även svenskt krav.
          </note>
          <note>
            Regeringens avsikt är att försäkra Sverige en plats i säkerhetsrådet
            så snart som möjligt. Sverige har nordiskt stöd för en kandidatur
            avseende perioderna 1995--1996 eller 1997--1998. Den valgrupp
            Sverige tillhör, den s.k. VOAS-gruppen, västeuropeiska och andra
            stater, tillsätter för varje period två icke-permanenta platser.
            Regeringens strävan är att inom gruppen uppnå s.k. clean slate,
            dvs. att två stater åtnjuter valgruppens enhälliga stöd. Den svenska
            strategin i detta hänseende har vid flera tillfällen redovisats
            i Utrikesnämnden.
          </note>
          <note>
            Inför valet i höst för perioden 1995--1996 kvarstår inom VOAS-gruppen
            tre väl förankrade kandidater, nämligen Sverige, Italien och Tyskland.
          </note>
          <note>
            Utgången av en omröstning mellan dessa tre är synnerligen osäker.
          </note>
          <note>
            Ingående samtal med företrädare för olika VOAS-
          </note>
          <note>
            stater, däribland några ledande medlemmar av den europeiska unionen,
            har givit anledning till bedömningen att Sverige har goda utsikter
            att vinna ett starkt stöd, bl.a. från EU-länderna, för en kandidatur
            vid valet 1996. Ett sådant stöd ökar möjligheterna att inom VOAS-gruppen
            åstadkomma ''clean slate''.
          </note>
          <note>
            Mot denna bakgrund anser regeringen att Sverige bör inrikta sig
            på att med kraft och med brett internationellt stöd driva sin
            kandidatur för valet
          </note>
          <note>
            1996.
          </note>
          <note type="speaker">
            Anf. 2 INGVAR CARLSSON (s):
          </note>
          <note>
            Herr talman! Jag ber att få tacka utrikesministern för svaret
            på min interpellation. Denna interpellation ställdes till statsministern
            den 30
          </note>
          <note>
            mars och gällde strategin för att vinna stöd för
          </note>
          <note>
            Sveriges kandidatur till FN:s säkerhetsråd och statsministerns
            personliga roll i den strategin.
          </note>
          <note>
            Jag är, på diplomatspråk, ytterligt förvånad över att statsminister
            Bildt undviker att svara på denna interpellation. Jag har verkligen
            inte besvärat honom i onödan. Detta är min första interpellation
            under hela mandatperioden. Frågan gällde ju bl.a.
          </note>
          <note>
            hans personliga roll i strategin för att vinna platsen i säkerhetsrådet
            till Sverige.
          </note>
          <note>
            Det finns två möjliga förklaringar till statsministerns beslut
            att inte ställa upp. Antingen håller sig Carl Bildt åter undan
            när han riskerar svåra frågor och känslig debatt eller så är förklaringen
            långt allvarligare: att regeringen Bildt inte är särskilt intresserad
            av att Sverige fullföljer sin aktiva roll inom FN-systemet.
          </note>
          <note>
            Engagemanget i Förenta nationerna har varit en grundpelare för
            Sveriges utrikes- och säkerhetspolitik. Förenta nationerna, oavsett
            vilka brister som finns, står tveklöst i centrum för arbetet med
            att skapa en ordning i världen som präglas av folkrätt och gemensamt
            ansvar. Vi måste föra det arbetet framåt nu efter det kalla krigets
            slut.
          </note>
          <note>
            Sverige har engagerat sig hårt för FN från början.
          </note>
          <note>
            Östen Undén, Dag Hammarskjöld, Alva Myrdal,
          </note>
          <note>
            Karin Söder och Olof Palme symboliserar årtionden av aktivitet
            och nyskapande. De insåg
          </note>
          <note>
            FN-engagemangets betydelse också som en del av vår egen säkerhetspolitik.
            FN-politiken är central för Sveriges intressen.
          </note>
          <note>
            Sverige har deltagit i så gott som alla FN:s fredsmissioner.
            Vi har medlat, arbetat för nedrustning och för de fattigas och
            förtrycktas rätt.
          </note>
          <note>
            Vi har bidragit till att föra in nya perspektiv som miljön och
            barnens rätt. Vi har varit en ständig förkämpe för folkrätten.
            När regeringen Bildt tillträdde omnämndes i den första regeringsdeklarationen
            Förenta nationerna inte med ett ord. I stället trumpetade man
            ut tvetydiga budskap om europeisk identitet. Den mest välvilliga
            tolkningen var att regeringen inte förstod vilken skada den gjorde.
          </note>
          <note>
            Snart nog kom också betyget från omvärlden. Ett år efter regeringens
            tillträde förlorade vi omröstningen om en plats i säkerhetsrådet
            för åren
          </note>
          <note>
            1993--1994. Statsministerns kommentar var då att det kanske hade
            varit en för stor börda för Sverige.
          </note>
          <note>
            Omedelbart därpå, våren 1993, fick vi de nordiska ländernas stöd
            för en ny kandidatur. Vi socialdemokrater har sedan dess i
          </note>
          <note>
            Utrikesnämnden, offentligt här i riksdagen och i medier upprepade
            gånger efterlyst regeringens strategi, utan att någonsin få svar.
          </note>
          <note>
            I december 1993 kröp det fram att Sverige ändå var en kandidat.
            Det annonserades inte utan anmäldes försiktigt i en begränsad
            krets västeuropeiska länder. Det var ett så halvhjärtat och senkommet
            försök att man i FN sade att det fanns två och en halv kandidat
            till de två västeuropeiska stolarna, nämligen Tyskland, Italien
            och halvan som var
          </note>
          <note>
            Sverige.
          </note>
          <note>
            I den utrikespolitiska debatten den 23 februari fick
          </note>
          <note>
            Pierre Schori närmast dra fram ett motvilligt erkännande av utrikesministern
            att vi var kandidater. Men några insatser för att faktiskt få
            stöd redovisades aldrig. Jag fann mig då föranledd att be statsministern
            om en redovisning här i riksdagen. Han har emellertid vägrat att
            själv besvara frågan. Svar från utrikesministern utlovades till
            den 2 maj, nästan fem veckor efter att jag lämnat interpellationen.
            Några dagar dessförinnan fick jag besked om att svaret hade blivit
            uppskjutet, och jag har fått vänta i ytterligare två veckor.
          </note>
          <note>
            Jag skrev då ett öppet brev till statsministern. Det besvarades
            i en ton och med ett innehåll som jag djupt beklagar, eftersom
            det rör sig om ett försök till samtal om säkerhetspolitiken mellan
            statsministern och oppositionsledaren. Där framkom dock ett budskap:
            Sveriges kandidatur var nu eventuell. Och det är inte längre en
            eventuell kandidatur -- det är såvitt jag förstår ingen kandidatur.
            Jag vill då fråga utrikesministern om regeringen tänker samråda
            med partierna i
          </note>
          <note>
            Utrikesnämnden innan regeringen fattar ett beslut.
          </note>
          <note>
            Anf. 3 Utrikesminister MARGARETHA AF
          </note>
          <note type="speaker">
            UGGLAS (m):
          </note>
          <note>
            Herr talman! Jag förstår att Ingvar Carlsson är besviken över
            att han inte möter Carl Bildt här i dag. Jag vill för min del
            uttrycka att jag är glad att få detta tillfälle att diskutera
            med Ingvar Carlsson.
          </note>
          <note>
            Det har inte förunnats mig på detta sätt tidigare, så jag tycker
            att det är positivt och bra.
          </note>
          <note>
            Jag får därmed också en möjlighet att mycket klart redovisa regeringens
            strategi. Faktum är att jag flera gånger här i riksdagen har förklarat,
            efter upprepade frågor från socialdemokratisk sida, att regeringens
            strategi i denna viktiga fråga är att
          </note>
          <note>
            Sverige så snart som möjligt skall ta en plats i FN:s säkerhetsråd.
            I syfte att åstadkomma detta har jag försäkrat mig om -- jag gjorde
            detta på ett mycket tidigt stadium -- de nordiska utrikesministrarnas
            stöd för att Sverige skulle kunna kandidera för både perioden
            1995--1996 och perioden 1997--1998.
          </note>
          <note>
            Detta har stått klart ända sedan den gången då vi tyvärr misslyckades
            med att bli invalda.
          </note>
          <note>
            Det här har varit mycket viktigt för mig när jag har funderat
            på och lagt upp den riktiga strategin för
          </note>
          <note>
            Sveriges räkning. Det har varit upprepade nordiska ministermöten,
            och varje gång har vi talat om denna fråga. Jag har de nordiska
            ministrarnas helhjärtade stöd. De har aldrig ifrågasatt det svenska
            tänkandet eller den svenska strategin.
          </note>
          <note>
            Vår strategi har redovisats i Utrikesnämnden ett antal gånger,
            bl.a. utförligt den 24 november 1993.
          </note>
          <note>
            Det kan icke vara okänt för svensk socialdemokrati. Det är denna
            strategi som vi fullföljer och som även ligger bakom svaret i
            kammaren i dag.
          </note>
          <note>
            När det gäller det faktum att jag lämnar ett sådant här svar
            i kammaren i dag, har det att göra med att
          </note>
          <note>
            Ingvar Carlsson själv önskade få besked från regeringen. Det
            är därmed min plikt. Jag har ställt den frågan till honom själv.
            Vi har sammanträde i
          </note>
          <note>
            Utrikesnämnden på fredag, och det är helt naturligt att en sådan
            här fråga diskuteras i detalj där. Ingvar
          </note>
          <note>
            Carlsson har velat få svar i riksdagen, och därför svarar jag
            här.
          </note>
          <note>
            Jag tycker också att det är ett utomordentligt positivt besked
            som jag lämnar, dvs. att Sverige kommer att satsa helhjärtat på
            att få en plats i säkerhetsrådet 1997--1998. Vi gör den bedömningen
            att det är den omgången där vi har de bästa utsikterna att vinna
            framgång. Det är för mig det väsentliga, Ingvar Carlsson.
          </note>
          <note type="speaker">
            Anf. 4 INGVAR CARLSSON (s):
          </note>
          <note>
            Herr talman! Det är onekligen ett fantastiskt inlägg som utrikesministern
            gör här. För det första säger hon att det är ett positivt svar
            som har avlämnats --
          </note>
          <note>
            som innebär att vi har gjort två misslyckade försök att komma
            in i säkerhetsrådet.
          </note>
          <note>
            För det andra säger utrikesministern att hon har redovisat strategin.
            Det enda regeringen har redovisat är att man eftersträvar att
            Sverige om möjligt skall bli ett av de två länder som är kvar
            i slutomgången. Men strategin för att Sverige skall vara ett av
            de två länderna har aldrig redovisats.
          </note>
          <note>
            Till min stora förvåning har regeringen icke sökt något samråd
            eller någon samverkan med socialdemokratin. Vi har ändå ganska
            goda kontakter runt om i världen. Men i avsaknad av initiativ
            från regeringens sida eller önskan om vår medverkan har vi naturligtvis
            inte kunnat göra de insatser som hade varit möjliga.
          </note>
          <note>
            Jag har ställt frågan om Carl Bildts personliga insatser, och
            det var därför som det hade varit självklart att han skulle ha
            deltagit i debatten. Men det står inte ett ord i interpellationssvaret
            om vad
          </note>
          <note>
            Sveriges statsminister har gjort som har medverkat till detta
            mycket allvarliga misslyckande.
          </note>
          <note>
            Herr talman! Varför skall Sverige inte konkurrera med Italien?
            Det är ett land med nyfascister i regeringen. Det är ett land
            vars utrikespolitik är okänd.
          </note>
          <note>
            Jag läste för någon dag sedan följande på ledarsidan i den största
            borgerliga tidningen:
          </note>
          <note>
            ''Italien har just genomgått en unik regeringsbildning. Nyfascistiska
            MSI har fått fem platser i den regering populisten och mediamagnaten
            Silvio Berlusconi bildat.
          </note>
          <note>
            För första gången under efterkrigstiden får en västerländsk demokrati
            ett fascistiskt parti i regeringen. -- -- --
          </note>
          <note>
            Att bekämpa högerextremism och fascism är en av
          </note>
          <note>
            EU:s huvuduppgifter. EU ställs inför svåra problem när nyfascister
            börjar dyka upp på ministermöten i Bryssel.''
          </note>
          <note>
            Om detta är en borgerlig uppfattning, dvs. att det är viktigt
            att förhindra att Italien spelar en felaktig roll inom EU, är
            det då inte viktigt att Sverige ställer upp som kandidat för att
            få platsen i säkerhetsrådet? Varför i all sin dar skall vi dra
            oss ur med svansen mellan benen, ge upp och i stället överlåta
            åt Italien att ta denna sits, utan att vi från svensk sida gör
            ett helhjärtat försök att se till att
          </note>
          <note>
            Sverige verkligen blir en medlem i säkerhetsrådet, och spelar
            en roll som Sverige traditionellt har haft och som har inneburit
            att vi fått både respekt för vårt land och ett inflytande som
            vi har anledning att vara mycket stolta över?
          </note>
          <note>
            Jag måste säga att jag är djupt besviken över handläggningen
            av denna viktiga fråga, över det svar som regeringen har avlämnat
            och över att landets statsminister inte vågar ta debatten och
            redovisa sin ståndpunkt.
          </note>
          <note>
            Anf. 5 Utrikesminister MARGARETHA AF
          </note>
          <note type="speaker">
            UGGLAS (m):
          </note>
          <note>
            Herr talman! Nej, vi har inte gjort två misslyckade försök, Ingvar
            Carlsson. Med Socialdemokraternas brist på strategi skulle risken
            vara att vi gjorde två misslyckade försök. Det är icke regeringens
            intention och regeringens avsikt. Det är just därför som vi menar
            att det är viktigt att lägga upp en hållbar strategi och att vi
            lär oss någonting från förra gången. Det handlar om ett stort
            arbete, om att få ett vidare stöd än vad vi hade den gången, om
            att få ett starkt stöd inom just den valgrupp, VOAS-
          </note>
          <note>
            gruppen, som Sverige tillhör. I allra bästa fall skall vi arbeta
            för att få s.k. clean slate.
          </note>
          <note>
            Ingvar Carlsson säger att det icke har redovisats någon strategi.
            Jag skall med vändande post till
          </note>
          <note>
            Ingvar Carlsson översända Utrikesnämndens protokoll från den
            24 november. Där kommer han också att kunna konstatera att jag
            -- om jag får hålla mig till mina egna inlägg -- var mycket besviken
            över att det icke presenterades någon alternativ strategi från
            socialdemokratiskt håll. Jag hör klank och klagan, men jag hör
            aldrig några alternativa förslag om hur vi skall gå fram.
          </note>
          <note>
            Det är trevligt att Ingvar Carlsson nu sträcker ut den hjälpande
            handen inför möjligheten att Sverige skall ta en plats i säkerhetsrådet.
            Jag avser att hålla fast den hårt och bestämt när det gäller att
            vi skall bli valda till säkerhetsrådet 1997--1998. Självfallet
            skall detta vara en nationell ansträngning.
          </note>
          <note>
            Jag kan också försäkra Ingvar Carlsson att jag innan jag avgav
            detta svar hade talat med statsministern, med vice statsministern
            och med biståndsministern och att jag sagt till dem att det är
            ett hårt arbete som kommer att åvila även dem --
          </note>
          <note>
            dvs. inte bara utrikesministern -- när det gäller att se till
            att vi vinner den här platsen i säkerhetsrådet.
          </note>
          <note type="speaker">
            Anf. 6 INGVAR CARLSSON (s):
          </note>
          <note>
            Herr talman! Utrikesministern vill hävda att det inte är fråga
            om två misslyckade försök. Sverige har två gånger anmält kandidatur.
            Första gången gick det fram till omröstning, och vi misslyckades
            när vi förlorade mot Nya Zeeland. Andra gången drar vi oss ur
            innan vi ens har kommit fram till omröstningen. Det är klart att
            det är utomordentligt allvarliga misslyckanden för svensk utrikespolitik.
            Det innebär att Sverige håller på att förlora en position som
            vi har haft i världen och som vi har byggt upp under årtionden.
          </note>
          <note>
            Utrikesministern säger att Socialdemokraterna inte har redovisat
            en alternativ strategi. Jag trodde att det var regeringens uppfattning
            att vi skulle ha en gemensam strategi. I det som regeringen har
            redovisat finns ingenting om hur man skall kunna övertala länder
            runt om i världen.
          </note>
          <note>
            Socialdemokraterna sitter tyvärr inte i regeringsställning. Om
            vi hade gjort det hade frågan skötts på ett helt annat sätt. Jag
            kan försäkra utrikesministern att vi då i Förenta nationerna,
            när det gäller Europa och inte minst tredje världen hade varit
            aktiva på ett helt annat sätt.
          </note>
          <note>
            Jag förmodar att det inte är utrikesministern obekant att jag
            leder en kommission som arbetar med FN:s framtid, där jag praktiskt
            taget varje månad träffar ledande politiker från hela världen.
          </note>
          <note>
            Hade det inte varit intressant för regeringen att på något sätt
            samråda med mig i den kapaciteten? Inte ens det initiativet har
            tagits. Jag kan inte uppfatta det på något annat sätt än att regeringen
            i grunden inte är intresserad.
          </note>
          <note>
            Det har gjorts halvhjärtade försök, och det belyses av att statsministern
            efter förra förlusten sade att det kanske hade blivit en för stor
            börda för oss.
          </note>
          <note>
            Detta att medverka i säkerhetsrådet ser statsministern som en
            börda. Han är själv inte beredd att i Sveriges riksdag diskutera
            denna fråga, och då måste jag säga att regeringen på den här punkten
            grovt missköter svensk utrikespolitik.
          </note>
          <note>
            Anf. 7 Utrikesminister MARGARETHA AF
          </note>
          <note type="speaker">
            UGGLAS (m):
          </note>
          <note>
            Herr talman! Verkligheten är att vår strävan inom
          </note>
          <note>
            VOAS-gruppen efter samråd och samsyn, som har genomförts genom
            ett stort antal konsultationer i olika huvudstäder, har rönt uppskattning
            och förståelse. Jag tror i stället att Sverige kan var litet vägledande
            när det gäller att reformera säkerhetsrådet, utvidga det och få
            en ny tingens ordning beträffande val till säkerhetsrådet.
          </note>
          <note>
            Det har rönt uppskattning i huvudstäder i andra länder att Sverige
            strävar efter samråd och samsyn, att vi är beredda att tala med
            andra länder. Vi har de nordiska ländernas fulla uppbackning.
            Jag tror att vår strategi röner respekt och förståelse. Detta
            har vi möjlighet att visa i valet 1996. Jag hoppas naturligtvis
            på socialdemokratins starka stöd i det arbetet.
          </note>
          <note>
            Överläggningen var härmed avslutad.
          </note>
          <note>
            4 § Svar på interpellation 1993/94:128 om
          </note>
          <note>
            Taiwan
          </note>
          <note>
            Anf. 8 Utrikesminister MARGARETHA AF
          </note>
          <note type="speaker">
            UGGLAS (m):
          </note>
          <note>
            Herr talman! Simon Liliedahl har i en interpellation ställt frågan
            om vilka åtgärder jag är beredd att vidta för att ge Taiwan diplomatiskt
            erkännande och för att förbättra våra relationer med Taiwan.
          </note>
          <note>
            Sverige har anslutit sig till den internationellt vedertagna
            principen att erkänna endast ett Kina och upprätthåller sedan
            1950 diplomatiska förbindelser med Folkrepubliken Kina. Eftersom
            den taiwanesiska statsbildningen, som går under namnet Republiken
            Kina, gör anspråk på att representera samma territorium och folk
            som
          </note>
          <note>
            Folkrepubliken Kina, är det inte möjligt att erkänna båda statsbildningarna.
          </note>
          <note>
            Eftersom vi inte erkänt Taiwan och inte upprättat diplomatiska
            förbindelser är det inte möjligt att inleda mellanstatliga och
            officiella relationer med
          </note>
          <note>
            Taiwan.
          </note>
          <note>
            Det hindrar givetvis inte att Sverige har utvecklat ett omfattande
            utbyte med Taiwan på en rad områden, till gagn både för Sverige
            och för Taiwan.
          </note>
          <note>
            Taiwan är en snabbt växande ekonomi belägen i en dynamisk region,
            och handelsutbytet med Sverige har vuxit kraftigt på senare år,
            jämsides med att handeln med Folkrepubliken Kina också ökat.
          </note>
          <note>
            Som positiv ser vi i Sverige den utveckling mot demokrati som
            ägt rum på Taiwan. Det politiska livet har sedan 1989 utvecklats
            från enpartivälde till ett parlamentariskt flerpartisystem.
          </note>
          <note>
            Informationsfrihet och opinionsfrihet är i dag i stort sett garanterade
            rättigheter. I detta utgör utvecklingen på Taiwan en positiv kontrast
            till situationen i Folkrepubliken Kina.
          </note>
          <note>
            Som en följd av våra växande ekonomiska förbindelser har även
            det inofficiella besöksutbytet med Taiwan ökat. Taiwan har ett
            representationskontor i Stockholm, och
          </note>
          <note>
            Exportrådet är representerat med ett kontor i
          </note>
          <note>
            Taipei. Genom Exportrådet Taipei kanaliseras en mängd handels-
            och kontaktfrämjande verksamheter på kommersiell och icke-officiell
            basis.
          </note>
          <note>
            Det är ett viktigt intresse för Sverige att slå vakt om våra
            goda handelsförbindelser med Taiwan. Inom ramen för den ett-Kina-politik
            som Sverige liksom övriga västvärlden iakttar vill vi verka för
            att stärka och fördjupa dessa förbindelser.
          </note>
          <note>
            Vi har från svensk sida också intresse av att Taiwan inlemmas
            i världssamfundet, framför allt i organisationer med anknytning
            till handel och ekonomi. Vi ser gärna taiwanesisk närvaro i internationella
            organ. I vilka former detta sker är en sak för de berörda parterna
            att komma överens om.
          </note>
          <note>
            Sedan Folkrepubliken Kina 1971 övertog Kinas medlemskap i FN
            och permanenta plats i säkerhetsrådet har Taiwan stått utanför
            världsorganisationen. Enligt FN:s stadgar upptas nya medlemmar
            i organisationen genom beslut i generalförsamlingen efter beredning
            och på rekommendation av säkerhetsrådet. I rådet har som bekant
            Kina en vetorätt som man knappast skulle tveka att utnyttja i
            detta fall. Ett förslag om att ge Taiwan ''exceptionell ställning''
            i FN fördes enligt beslut av generalförsamlingen i september
          </note>
          <note>
            1993 inte upp på dagordningen.
          </note>
          <note>
            En lösning av Taiwans problem måste bygga på en uppgörelse mellan
            Peking och Taipei, som innebär att Taiwan med omkringliggande
            öar kan representeras som självständigt subjekt eller enligt någon
            annan överenskommelse i internationella forum. Möjligen kan en
            sådan utveckling komma till stånd på lite sikt.
          </note>
          <note>
            Sverige följer noga utvecklingen och diskussionen i
          </note>
          <note>
            Peking och Taipei om denna fråga.
          </note>
          <note type="speaker">
            Anf. 9 SIMON LILIEDAHL (nyd):
          </note>
          <note>
            Herr talman! Jag har tidigare tagit upp frågan om att Sverige
            skulle kunna medverka till att Taiwan erkänns som en självständig
            stat, senast vid den utrikespolitiska debatten den 23 februari.
            Jag har även väckt en motion. Då jag som ersättare kommer långt
            ned på talarlistan hade ministrarna när jag ställde mina frågor
            gått hem och lagt sig för länge sedan. Därför är jag tacksam att
            jag i dag får föra en interpellationsdebatt med utrikesministern,
            som har gett mig ett diplomatiskt välformulerat och delvis tänkvärt
            svar. Men tyvärr är det till intet förpliktande. Det lilla Sverige
            skall hålla sig ifrån storpolitiken, som skall skötas av de stora
            pojkarna.
          </note>
          <note>
            Sverige har emellertid tidigare, under ett par efterkrigsdecennier,
            agerat som gossen Ruda i världen och inte tvekat att säga obehagliga
            sanningar. Jag kan påminna om hur Sverige och
          </note>
          <note>
            Sveriges riksdag har tagit ställning mot apartheidsystemet i
            Sydafrika. Men i dag är man försiktig och tassar fram.
          </note>
          <note>
            Det är av speciellt intresse att kunna notera att just
          </note>
          <note>
            Sydafrikas segerherre Nelson Mandela är en av
          </note>
          <note>
            Taiwans få vänner. Till skillnad från utrikesministern har han
            officiellt uttalat sitt stöd för Taiwan så sent som den 26 april
            i år. Nelson
          </note>
          <note>
            Mandela lovade då att inte bryta de diplomatiska förbindelserna
            med Taiwan när han blev president och ANC kom till makten. Han
            har mod och kraft att säga ifrån. Han har kämpat i motvind ett
            helt liv och ger inte som Sverige i första taget upp för påtryckningar
            från Peking.
          </note>
          <note>
            Utrikesministern säger i sitt svar att eftersom
          </note>
          <note>
            Sverige inte har erkänt Taiwan är det inte möjligt att inleda
            officiella relationer med Taiwan. Men såvitt jag vet har ett 25-tal
            länder, inklusive
          </note>
          <note>
            Sydafrika, redan diplomatiska relationer med
          </note>
          <note>
            Taiwan. Däremot har inga västländer som jag känner till erkänt
            Taiwan. Trolig anledning till det är, som utrikesministern antydde,
            att Kina har vetorätt i säkerhetsrådet. Det vore, inom parentes
            sagt, mycket intressant om Sverige, vilket diskuterades i den
            förra interpellationsdebatten, kom med i säkerhetsrådet. Då får
            man kanske helt andra möjligheter att beveka Kina i bl.a.
          </note>
          <note>
            Taiwanfrågan.
          </note>
          <note>
            Jag tycker att det är beklagansvärt att man inte sagt ifrån mer
            på skarpen. Kina är ett land som satt sig över de mänskliga rättigheterna.
            Där har jag i alla fall sett att utrikesministern, senast den
            4 juni 1993, med rätta har reagerat starkt och tagit upp rapporterna
            om arresteringar av oliktänkande, tortyr och bristande rättssäkerhet.
            Det är frågor som man i dagarna har kunnat läsa om. Kina friar
            och griper regimkritiker. Vi har vidare kunnat läsa att Kinas
            president Jiang Zemin, som skickat julkort till mig, inte har
            ångrat massakern, utan i stället prisar militärens resoluta åtgärder.
          </note>
          <note>
            Massingripanden mot oppositionella verkställs med jämna mellanrum,
            brott mot lag och ordning har behandlats strängt och antalet avrättningar
            har ökat. Det är detta Kina som Sverige skall falla undan för,
            som i säkerhetsrådet hotar med veto.
          </note>
          <note>
            Jag kan inte tänka mig att det i dag finns ett mer demokratiskt
            land än Taiwan -- man har 74 politiska partier -- eller något
            som skulle göra sig mer förtjänt av att få en erkänd diplomatisk
            status.
          </note>
          <note>
            Jag förstår att utrikesministern har svårt att svara på de distinkta
            frågor som jag ställde. Jag vill därför avslutningsvis repetera
            dem, eftersom jag inte har fått något svar: Är utrikesministern
            beredd att medverka till att Sverige erkänner Taiwan som en självständig
            stat? Vilka ågärder ämnar utrikesministern vidta för att Sverige
            skall kunna erkänna Taiwan som en självständig stat?
          </note>
          <note>
            Anf. 10 Utrikesminister MARGARETHA AF
          </note>
          <note type="speaker">
            UGGLAS (m):
          </note>
          <note>
            Herr talman! Den här regeringen säger ifrån när det behövs och
            när det är motiverat. Det råder inget tvivel på den punkten. Den
            här regeringen säger ifrån i MR-frågor. Jag gillade faktiskt inte
            interpellantens påstående i dessa sammanhang, för detta var icke
            sant. Som interpellanten var vänlig nog att säga har vi sagt ifrån
            när det gäller Kina. Jag vill även påpeka att en delegation från
            Sverige med experter på MR har besökt Kina och även Tibet.
          </note>
          <note>
            Jag tycker att det är en betydande framgång i svensk Kinapolitik
            att vi lyckas föra en bestämd dialog i MR-frågor.
          </note>
          <note>
            Svaret som jag har gett beskriver precis den situation och den
            relation som Sverige har med
          </note>
          <note>
            Taiwan. På det sättet tycker jag att det är ett intressant svar,
            och jag tycker att det är bra att
          </note>
          <note>
            Simon Liliedahl tar upp den här frågan.
          </note>
          <note>
            När det gäller erkännandefrågan kan jag säga att det finns överlappande
            territoriella krav såväl från
          </note>
          <note>
            Folkrepubliken Kina som från Taiwan. Detta är en komplicerande
            faktor. Det är också en komplicerande faktor självfallet för Folkrepubliken
          </note>
          <note>
            Kina, som gör anspråk på Taiwan. Det finns en stark opinion på
            Taiwan som fortfarande inte önskar att Taiwan skall utropa sig
            som en självständig stat just därför att man inte vill släppa
            de territoriella kraven på fastlandet. Därför är frågan ytterligt
            komplicerad.
          </note>
          <note>
            Jag måste säga att jag tycker att det är helt naturligt och en
            riktig svensk utrikespolitik att vi avvaktar skeendet men att
            vi samtidigt förstärker våra förbindelser med Taiwan.
          </note>
          <note type="speaker">
            Anf. 11 SIMON LILIEDAHL (nyd):
          </note>
          <note>
            Herr talman! Jag instämmer i mycket av det utrikesministern har
            sagt. Jag gav också utrikesministern en eloge för de initiativ
            som tagits.
          </note>
          <note>
            Jag har jobbat mycket som exportör i Kina och på
          </note>
          <note>
            Taiwan och känner dessa länder ganska väl. Vad jag vill kritisera
            regeringen för är att man inte har drivit en tillräckligt aktiv
            handelspolitik och inte givit de svenska exportörerna samma möjlighet
            som de stora länderna.
          </note>
          <note>
            Utrikesministern vet säkert att Tyskland i april hade sin handelsminister
            på Taiwan för att få underlag för att kunna plocka bort Taiwan
            från den tyska embargolistan. Man vill leverera ubåtar och patrullfartyg
            till Taiwan. Det nämns siffror som 20
          </note>
          <note>
            miljarder kronor. Man vidtar gentemot Taiwan vissa positiva åtgärder.
            Man har tillsatt en karriärdiplomat som chef för det tyska handelskontoret.
            Det är små markeringar, men de betyder mycket goodwillmässigt.
            Det gör det i motsvarande mån svårt för Sverige, som får konkurrera
            om ubåtar och patrullbåtar.
          </note>
          <note>
            Tyskarna är tydligen inte rädda för handelspåtryckningar, som
            jag är övertygad om att man är i Sverige. De bearbetar samtidigt
            Kina lika intensivt och är inte rädda för kinesiska motdrag.
          </note>
          <note>
            Det bör inte heller Sverige vara.
          </note>
          <note>
            Jag kan vidare nämna att House of Commons
          </note>
          <note>
            Foreign Affairs Committee i England i en nyligen publicerat rapport
            anfört att man kommer att stödja Taiwans inträde i GATT, även
            om Kina inte skulle få inträde.
          </note>
          <note>
            Därför skulle jag vilja fråga utrikesministern om hon är beredd
            att, liksom man är i England, stödja
          </note>
          <note>
            Taiwans GATT-medlemskap och om hon är beredd att se över möjligheterna
            att ge Sverige chans att konkurrera med Tyskland och Frankrike
            om att leverera ubåtar och patrullbåtar till Taiwan. Det betyder
            mycket med tanke på arbetslöshetssituationen både i Malmö och
            i
          </note>
          <note>
            Karlskrona.
          </note>
          <note>
            Anf. 12 Utrikesminister MARGARETHA AF
          </note>
          <note type="speaker">
            UGGLAS (m):
          </note>
          <note>
            Herr talman! Jag vill hänvisa till det jag säger i svaret, nämligen
            att det inofficiella besöksutbytet med Taiwan har ökat påtagligt,
            att Taiwan har ett representationskontor i Stockholm. Ur de synpunkter
            som Simon Liliedahl framhöll är det kanske än viktigare att Exportrådet
            nu är representerat med ett kontor i Taipei. Det är ändå en väsentlig
            utveckling.
          </note>
          <note>
            När det sedan gäller GATT pågår nu bestämda diskussioner om att
            Folkrepubliken Kina skall kunna ansluta sig till GATT. Sker detta
            vet jag att det även finns diskussioner om någon form av arrangemang
            för Taiwan. Det vore väl positivt med båda dessa steg.
          </note>
          <note type="speaker">
            Anf. 13 SIMON LILIEDAHL (nyd):
          </note>
          <note>
            Herr talman! Det var intressant att höra, men jag vidhåller att
            regeringen borde kunna vara mer aggressiv. Om nu tyskarna har
            gjort vissa diplomatiska framsteg, som har tagits emot mycket
            positivt av Taiwan, tycker jag att svenska regeringen skulle matcha
            Tyskland och även
          </note>
          <note>
            Frankrike som har levererat Mirage och USA som har levererat
            F 16 för att inte komma längst ner på listan.
          </note>
          <note>
            Taiwan är ett stort exportland för Sverige --
          </note>
          <note>
            exporten uppick till tre och en halv miljard kronor.
          </note>
          <note>
            Visserligen är Kina också ett stort exportland -- fyra och en
            halv miljard kronor. Jag tror att de små markeringar som jag har
            indikerat skulle göra att vi skulle stå betydligt starkare i konkurrensen
            med stormakterna om de produkter som vi vill exportera.
          </note>
          <note>
            Avslutningsvis: Utrikesministern talade om i sitt svar att det
            fanns ett förslag att ge Taiwan exceptionell ställning i FN men
            att frågan enligt ett beslut i generalförsamlingen inte kom upp
            på dagordningen. Finns det möjligheter för Sverige att ta ett
            initiativ i denna fråga, så att Taiwan kan ges en exceptionell
            ställning i FN?
          </note>
          <note>
            Anf. 14 Utrikesminister MARGARETHA AF
          </note>
          <note type="speaker">
            UGGLAS (m):
          </note>
          <note>
            Herr talman! Jag vill åter hänvisa till att
          </note>
          <note>
            Exportrådet nu är representerat med kontor på
          </note>
          <note>
            Taiwan. Självfallet sysslar Exportrådet i första hand med civila
            kommersiella affärer. Det kan jag inte se något fel i.
          </note>
          <note>
            Överläggningen var härmed avslutad.
          </note>
          <note>
            5 § Svar på interpellation 1993/94:140 om valutgången i Italien
          </note>
          <note>
            Anf. 15 Utrikesminister MARGARETHA AF
          </note>
          <note type="speaker">
            UGGLAS (m):
          </note>
          <note>
            Herr talman! Hans Göran Franck har i en interpellation till statsministern
            frågat om denne är beredd att revidera sin uppfattning om faran
            av fascism och högerextremism i Italien samt vilka politiska initiativ
            och åtgärder statsministern anser är påkallade för att bekämpa
            nyfascism och högerextremism i Europa. Statsministern har bett
            mig att besvara interpellationen.
          </note>
          <note>
            Herr talman! I det italienska valet den 27 och 28
          </note>
          <note>
            mars vann den allians som består av högerpartierna
          </note>
          <note>
            Forza Italia, Alleanza Nazionale och Lega Nord en majoritet i
            parlamentet. Silvio Berlusconi fick som ledare för det största
            partiet, Forza Italia, presidentens uppdrag att bilda regering.
            Den nya regeringen, i vilken ovan nämnda tre partier ingår, har
            nu tillträtt.
          </note>
          <note>
            Alleanza Nazionale är arvtagare till Movimento
          </note>
          <note>
            Sociale Italiano (MSI), som i sin tur är arvtagare till
          </note>
          <note>
            Benito Mussolinis fascistiska rörelse. Trots att
          </note>
          <note>
            Alleanza Nazionale gjort vissa försök att distansera sig från
            sitt fascistiska arv tyder flera uttalanden på att kopplingen
            ännu är aktuell.
          </note>
          <note>
            Herr talman! Det finns anledning att oroas när extremistiska
            partier, vars ideologiska grundval inte bygger på demokratiska
            värderingar, får framgångar i politiska val. Detta gäller oavsett
            vid vilken ytterpunkt på den politiska skalan dessa partier befinner
            sig. Detta var innebörden i statsministerns kommentar strax efter
            det att utgången av de italienska valen stod klar.
          </note>
          <note>
            Det går att dra olika slutsatser av valet i Italien. En slutsats
            är att valutgången är ett resultat av de senaste årens dramatiska
            politiska utveckling i landet. De traditionella politiska partierna
            har drabbats av en djup förtroendekris, som det kanske kommer
            att ta tid att övervinna.
          </note>
          <note>
            En annan slutsats, och kanske den viktigaste, är att den italienska
            demokratin har visat förmåga till förnyelse inom det demokratiska
            systemets ramar.
          </note>
          <note>
            Det pågår i Italien en uppgörelse med det förflutna.
          </note>
          <note>
            I flera fall har rättegångar ansetts motiverade, vilket har fått
            stor uppmärksamhet både i Italien och i omvärlden. Nya partier
            har bildats, och etablerade partier har försvunnit. Landets politiska
            system har utsatts för stora påfrestningar, men de demokratiska
            principerna har inte ifrågasatts.
          </note>
          <note>
            De italienska valen genomfördes på ett demokratiskt sätt i enlighet
            med de nya vallagar som antogs i en folkomröstning förra året.
          </note>
          <note>
            Resultatet visade att det nyfascistiska, eller postfascistiska,
            partiet Alleanza Nazionale ökade sin röstandel till ca 13 % av
            rösterna, vilket är oroande. Resultatet ledde samtidigt till att
            det partipolitiska mönstret i Italien förändrades i en rad andra
            avseenden. Att partistrukturer förändras i ett demokratiskt land
            är inget onormalt, även om omvälvningen i Italien gått snabbare
            och varit mer dramatisk än på andra håll. Att extremistiska partier,
            till höger och till vänster, ibland vinner framgångar på grund
            av väljarnas missnöje med traditionella och demokratiska partier
            är förvisso inget unikt för Italien.
          </note>
          <note>
            Herr talman! Det finns skäl att hysa stark oro för och aktivt
            motverka de extremistiska och odemokratiska strömningar av olika
            slag som under de senaste åren kommit till uttryck i Europa.
          </note>
          <note>
            Extremism, fascism och rasism har ingen plats i dagens eller
            framtidens Europa. Därom är vi alla eniga. Samtidigt finns det
            anledning att ta fasta på demokratins förmåga att motstå angrepp
            och förnya sig. Det var trots allt bara en minoritet av de italienska
            väljarna som röstade på extremistiska partier.
          </note>
          <note>
            Jag är övertygad om att det bästa sättet att motverka extrema
            politiska partier och ideologier är genom öppenhet, fri debatt
            och -- inte minst -- ett samarbete över gränserna som gynnar ekonomiskt
            framåtskridande och känslan av samhörighet. Jag är övertygad om
            att detta också är vad det stora flertalet av det italienska folket
            föredrar och att de därför förväntar sig att deras politiska partier
            kommer att sträva efter detta.
          </note>
          <note type="speaker">
            Anf. 16 HANS GÖRAN FRANCK (s):
          </note>
          <note>
            Herr talman! Jag tackar utrikesministern för svaret.
          </note>
          <note>
            Jag hade förväntat mig att få svaret av statsministern, då en
            del av frågan direkt berör hans egen kommentar till den mycket
            oroväckande valutgången i Italien.
          </note>
          <note>
            I Dagens Eko den 29 mars bagatelliserade Carl
          </note>
          <note>
            Bildt nyfascisternas framgångar i valet. I stället för att med
            skärpa och entydighet ta avstånd från nyfascisterna och högerextremisterna
            gav statsministerns uttalanden ett intryck av flathet och historielöshet.
          </note>
          <note>
            Han ville jämställa demokratiska vänsterpartiet
          </note>
          <note>
            PDS -- ett demokratiskt parti som tillhör
          </note>
          <note>
            Socialistinternationalen -- med fascister. Den italienska fascistledaren
            förklarade i en intervju i påskas att Benito Mussolini -- Il Duce
            -- var detta århundrades största statsman. Fascistpartiet MSI
          </note>
          <note>
            har fått tre regeringsposter, bl.a. vice premiärministerposten.
            Fascisterna ingår i
          </note>
          <note>
            Nationella alliansen, som sammanlagt fått fem ministerposter.
          </note>
          <note>
            Carl Bildt sade vidare i Ekointervjun att den politik som Berlusconi
            företräder är ''en ganska kraftfull ekonomisk reform- och saneringspolitik
            och det tror jag att Italien behöver''.
          </note>
          <note>
            Utrikesministerns vaga uttalanden framstår mot denna bakgrund
            som icke acceptabla. Särskilt betänkligt och felaktigt är hennes
            slutsats att den italienska demokratin har visat förmåga till
            förnyelse inom det demokratiska systemets ramar.
          </note>
          <note>
            De italienska fascisterna försvarar och glorifierar i dag sin
            historia.
          </note>
          <note>
            Fascisterna tog makten i Italien 1922. På olika sätt banade de
            vägen för det som senare skulle hända i Tyskland. Mussolini införde
            en järnhård diktatur med systematisk förföljelse av oppositionella.
          </note>
          <note>
            Partier och fackföreningar upplöstes, pressen underkastades fullständig
            censur. Medborgerliga rättigheter upphävdes, och de som protesterade
            kom i fängelser och interneringsläger. Många avrättades.
          </note>
          <note>
            Då andra världskriget bröt ut ställde Mussolini och hans fascister
            genast upp på Hitler-Tysklands sida.
          </note>
          <note>
            Reaktionerna mot den italienska regeringen är starka i många
            länder i Västeuropa och också inom
          </note>
          <note>
            EU, vilket kontrasterar mot den svenska regeringens hållning.
          </note>
          <note>
            Norges utrikesminister Björn Tore Godal har gjort ett uttalande
            där han låtit förstå att den norska regeringen inte tänker möta
            de fascistiska italienska ministrarna.
          </note>
          <note>
            Flera franska politiker med presidenten i spetsen har agerat
            i saken, och frågan är väckt i
          </note>
          <note>
            Europaparlamentet.
          </note>
          <note>
            Vilken inställning har regeringen till den norske utrikesministerns
            hållning?
          </note>
          <note>
            Är regeringen beredd att ompröva statsministerns förhastade uttalanden?
          </note>
          <note>
            Det är något slags naiv överslätande hållning som regeringen
            företräder, att tro att man genom samtal och debatt skall kunna
            komma åt detta problem.
          </note>
          <note>
            Hur ser regeringen på att italienska regeringen kan få posten
            som ordförande i EU?
          </note>
          <note>
            På vilket sätt vill regeringen verka för att den italienska utvecklingen
            inte sprider sig?
          </note>
          <note>
            Har regeringen verkligen ingen annan medicin mot den fascistiska
            faran än dialog och debatt?
          </note>
          <note>
            Har regeringen ingenting lärt av utvecklingen under 20- och 30-talen?
          </note>
          <note>
            Anf. 17 Utrikesminister MARGARETHA AF
          </note>
          <note type="speaker">
            UGGLAS (m):
          </note>
          <note>
            Herr talman! Jag förstår inte vad Hans Göran
          </note>
          <note>
            Franck har emot dialog och debatt. Detta är ju demokratins verktyg.
            Jag blir något förundrad.
          </note>
          <note>
            Det som Hans Göran Franck säger om statsministerns uttalanden
            är grundläggande felaktigt. Statsministern bagatelliserade på
            intet sätt oron för valutgången i Italien. Jag har läst hans uttalanden
            mycket noga, och det fanns ingenting av detta. Statsministern
            tillät sig -- och det får Hans
          </note>
          <note>
            Göran Franck finna sig i -- att peka på extrema krafter på båda
            sidor av spektrumet. Det är alldeles nödvändigt att i den historiska
            utveckling som vi befinner oss i, Hans Göran Franck, uppmärksamma
            också sådana krafter, därför att de tyvärr även ingår i förening
            i vissa av oss närliggande länder. Det finns ett nytt fenomen
            i
          </note>
          <note>
            Central- och Östeuropa som kallas röd-brun extremism. Det kan
            vi inte och får vi icke blunda för.
          </note>
          <note>
            Den allvarliga fråga som Hans Göran Franck sedan kommer in på
            i sitt inlägg, och som jag tycker att vi skall ta på stort allvar,
            är hur vi skall förhålla oss.
          </note>
          <note>
            Som jag ser det befinner vi oss i dag gudskelov i en väsentligt
            annorlunda situation än den som Europa befann sig i på 30-talet.
            Vi har det europeiska enhetsverket som har skapats efter andra
            världskriget. Det finns Europarådet, ESK och den europeiska unionen
            med sina principer, med sina domstolar och med sina grundläggande
            dokument.
          </note>
          <note>
            Det som vi självfallet skall göra i dag, och det som den svenska
            regeringen kommer att göra och gör, är att vi utgår ifrån att
            Italiens regering och alla dess medlemmar skall följa de grundläggande
            principerna i såväl Europarådet som ESK och den europeiska unionen.
            Den förhoppning och det bestämda krav som jag uttalar här i dag
            är att det är enligt dessa principer som den italienska regeringen
            skall arbeta. Gör den inte det, får vi naturligtvis då ta ställning
            och se hur vi skall agera. Men detta måste vara den grundläggande
            utgångspunkten.
          </note>
          <note type="speaker">
            Anf. 18 HANS GÖRAN FRANCK (s):
          </note>
          <note>
            Herr talman! Jag skall återge några brottstycken ur intervjun
            i Dagens Eko, som jag talade om i mitt första inlägg. Statsminister
            Carl Bildt säger att det är svårt att bedöma vad valresultatet
            kommer att ge för politik i Italien, men han ser det ändå som
            en markering från det italienska folket att vilja göra sig kvitt
            bl.a. korruptionen. Vidare säger Carl Bildt att han tror att det
            är bra att man nu har lagt en period bakom sig som dominerats
            av de gamla partierna.
          </note>
          <note>
            Sedan får man hoppas att det går att bilda en fungerande regering
            på den majoritet som nu blivit.
          </note>
          <note>
            Sedan får Carl Bildt frågan: Du är inte oroad över att fascisterna
            kommer tillbaka som en kraft i
          </note>
          <note>
            Europa? Carl Bildt svarar då: Nja, det är både fascister och
            kommunister som i en ny tappning försöker att göra sig gällande.
            Det är klart att det är oroande. Jag tror inte att de kommer att
            få något dominerande inflytande vare sig i den ena eller i den
            andra extremen.
          </note>
          <note>
            De här uttalandena från statsministern skiljer sig i hög grad
            från det uttalande som Ingvar Carlsson gjorde, och han var ju
            också inne på den italienska frågan tidigare här i dag. Ingvar
            Carlsson sade att det är utomordentligt allvarligt att politiska
            högerkrafter skaffar sig en politisk maktposition i ett av Europas
            största och viktigaste länder. Det innebär att idéer som de flesta
            hoppats hade förpassats till historiens skräphög åter visar sitt
            förhatliga ansikte.
          </note>
          <note>
            Vidare sade han: Sveriges statsminister, dvs. Carl
          </note>
          <note>
            Bildt, borde självklart med skärpa och entydighet ta avstånd
            från dessa krafter. Inte minst mot bakgrund av det närmare europeiska
            samarbetet är det nödvändigt att vi klart och entydigt bekämpar
            den extrema högern och fascismen. Vi får inte uppträda med den
            flathet och historielöshet som statsminister Bildt visade i går.
          </note>
          <note>
            Det var ett uttalande som jag tycker var på sin plats.
          </note>
          <note>
            Jag tycker också att det är på sin plats att man erkänner att
            man har gjort ett oövertänkt och förhastat uttalande. Det var
            därför jag hade velat att statsministern själv skulle vara här
            i dag för att kunna göra en deklaration om detta.
          </note>
          <note>
            Utrikesministern gick in på frågan om dialog och debatt. Självklart
            anser jag att det är mycket viktigt att ha en bred debatt både
            i Sverige och internationellt om de faror som finns.
          </note>
          <note>
            Anf. 19 Utrikesminister MARGARETHA AF
          </note>
          <note type="speaker">
            UGGLAS (m):
          </note>
          <note>
            Herr talman! Det är inte mycket att göra åt saken.
          </note>
          <note>
            Hans Göran Franck får nöja sig med utrikesministern i dag. Men
            jag är mycket glad över att Hans Göran Franck här läste upp Carl
            Bildts inlägg, eftersom det därmed finns i kammarens protokoll.
            Jag tycker att alla och envar kan läsa detta och konstatera att
            han pekade både på faran för extremism till höger och faran för
            extremism till vänster. Det är precis så det är.
          </note>
          <note>
            Jag sade i mitt svar, vilket är ett svar som är förankrat i Sveriges
            regering: Extremism, fascism och rasism har ingen plats i dagens
            eller framtidens
          </note>
          <note>
            Europa. Klarare och tydligare kan det inte sägas.
          </note>
          <note>
            Samtidigt, Hans Göran Franck, måste vi nu glädja oss åt att när
            dessa utmaningar kommer så finns det europeiska enhetsverket,
            Europarådet, ESK och
          </note>
          <note>
            Europeiska unionen. Vi har dess principer, stadgar och traktater,
            och därmed har vi också instrument för att hålla dessa krafter
            i schack och kan framför allt utgå från att demokratiskt valda
            regeringar skall följa dessa principer.
          </note>
          <note>
            Jag vill också nämna för Hans Göran Franck att detta är något
            som naturligtvis jag själv också måste iaktta i mitt ämbete. I
            ESK-trojkan, där Sverige i dag fortfarande ingår, är Italien ordförandeland.
          </note>
          <note>
            Nästkommande ordförandeland är Ungern som just nu har röstat
            för en återkomst av de från kommunisterna nu till socialister
            omdöpta krafter som en gång ledde Ungern under Sovjetstyret.
          </note>
          <note>
            Det finns många utmaningar i Europa, men de måste hanteras med
            hänvisning till principerna.
          </note>
          <note type="speaker">
            Anf. 20 HANS GÖRAN FRANCK (s):
          </note>
          <note>
            Herr talman! Jag tycker att utrikesministern borde besvara den
            fråga som jag ställde om den norske utrikesministerns uttalande.
            Här skiljer sig den norska regeringens hållning från den svenska
            regeringens. Det är en mycket mer distinkt och bestämd hållning
            än den som kommer till uttryck i statsministerns och utrikesministerns
            uttalanden.
          </note>
          <note>
            Det är i och för sig bra att utrikesministern säger att man vill
            agera inom ramen för olika internationella och europeiska organ.
            Men frågan är på vilket sätt utrikesministern vill agera. Enligt
            min mening är det klart otillräckligt att man nöjer sig med att
            ha en debatt här och i olika internationella forum.
          </note>
          <note>
            Faran är betydligt större. Vi skall komma ihåg att även om denna
            fascistiska rörelse fick 13 % så har de en koalition med ett mycket
            extremt högerparti under statsministerns ledning. Man kan klart
            säga att det inte bara är ett parti långt ut på högerkanten, utan
            det är ett populistiskt parti som är djupt involverat i ekonomiska
            egenintressen.
          </note>
          <note>
            Här gäller det verkligen för den svenska regeringen att söka
            samarbetspartner för internationella och europeiska aktioner som
            verkligen går ut på möjligheten att bekämpa denna företeelse i
            Italien.
          </note>
          <note>
            Faran ligger nu i att detta kommer att sprida sig till andra
            länder och att man får förankring i andra regeringar också. Då
            bör man påminna sig om vad som hände på 20- och 30-talen, då den
            politiska hållningen var alldeles för passiv och helt otillräcklig
            för att mobilisera mot den fascistiska och nazistiska faran.
          </note>
          <note>
            Anf. 21 Utrikesminister MARGARETHA AF
          </note>
          <note type="speaker">
            UGGLAS (m):
          </note>
          <note>
            Herr talman! Jag säger inte de saker som Hans
          </note>
          <note>
            Göran Franck talar om att jag säger. Vad jag mycket klart har
            sagt är att extremism, fascism och rasism inte har någon plats
            i dagens eller framtidens
          </note>
          <note>
            Europa. Det är ett klart avståndstagande från sådana tendenser
            och politiska yttringar.
          </note>
          <note>
            Jag säger inte att samtal skall föras, utan vad jag mycket klart
            säger är att jag och den svenska regeringen utgår från att den
            italienska regeringen kommer att agera utifrån de principer som
            styr den europeiska integrationen som finns uttryckt i
          </note>
          <note>
            Europarådet och i den europeiska unionen. Detta är mycket klart.
            Vi utgår från detta, och det är detta vi förväntar oss.
          </note>
          <note>
            Överläggningen var härmed avslutad.
          </note>
          <note>
            6 § Svar på interpellation 1993/94:143 om
          </note>
          <note>
            Sydafrika
          </note>
          <note>
            Anf. 22 Utrikesminister MARGARETHA AF
          </note>
          <note type="speaker">
            UGGLAS (m):
          </note>
          <note>
            Herr talman! Hans Göran Franck har frågat mig:
          </note>
          <note>
            -- hur regeringen bedömer utvecklingsmöjligheterna för Sydafrika
            efter valet,
          </note>
          <note>
            -- vilket ytterligare stöd och bistånd regeringen vill verka
            för till Sydafrika,
          </note>
          <note>
            -- hur regeringen vill agera på det internationella planet för
            att stärka det nya demokratiska och ickerastistiska Sydafrika,
          </note>
          <note>
            -- vilka nya möjligheter den demokratiska förändringen i Sydafrika
            skapar för en aktiv svensk och internationell politik till stöd
            för andra länder i södra Afrika samt
          </note>
          <note>
            -- om regeringen är beredd att medverka till fortsatt stöd åt
            Awepa.
          </note>
          <note>
            Det sydafrikanska valet fick glädjande nog ett lugnt och ordnat
            förlopp. Det har i allt väsentligt förklarats för både fritt och
            rättvist. Det blev därmed, som Hans Göran Franck själv nämner
            i sin interpellation, en stor framgång både för demokratin och
            för alla dem som på olika sätt aktivt arbetat mot apartheidsystemet.
          </note>
          <note>
            För de många människor i Sydafrika som i årtionden gjort stora
            personliga uppoffringar i kampen för demokrati måste det kännas
            utomordentligt glädjande att målet nu har nåtts.
          </note>
          <note>
            Speciellt tänker jag på president Mandela som vid
          </note>
          <note>
            75 års ålder för första gången fått utöva den rösträtt som för
            oss svenskar är en så självklar rättighet.
          </note>
          <note>
            Den svenska regeringens bedömning av utvecklingen i Sydafrika
            efter valet är i grunden positiv. Det faktum att själva valet
            i stort sett kunde hållas utan politiskt våld och turbulens lovar
            gott.
          </note>
          <note>
            De grundläggande förutsättningarna för en gynnsam utveckling
            finns för handen: en folkligt vald regering för samförstånd och
            försoning, en ekonomi och en infrastruktur som är bättre utvecklad
            än någon annan i Afrika samt en omvärld som är beredd att bistå
            landet i dess fortsatta demokratiska utveckling.
          </note>
          <note>
            När den demokratiskt valda koalitionsregeringen under president
            Mandela nu installerats följer den grå och mödosamma vardagen,
            då arbetet på att undanröja apartheidsystemets förödande effekter
            skall bedrivas. På regering och president vilar då uppgiften att
            möta alla de förväntningar som byggts upp under lång tid. Människor
            som förvägrats rätten att bosätta sig var de vill, som saknar
            människovärdiga bostäder, som saknar utbildning och som möter
            arbetslöshet hoppas nu se konkreta och omedelbara förbättringar
            av sin egen vardag.
          </note>
          <note>
            Och det rör sig inte om någon liten minoritet utan om en överväldigande
            majoritet av landets befolkning.
          </note>
          <note>
            I detta läge är det självklart att vi i Sverige skall göra vad
            vi kan för att stödja det nya demokratiska
          </note>
          <note>
            Sydafrika i arbetet på att undanröja arvet efter apartheid. Sverige
            har under lång tid givit ett omfattande -- och strategiskt viktigt
            -- bistånd till kampen mot apartheid och för ett demokratiskt
            och icke-rasistiskt Sydafrika. När det fantastiska nu hänt att
            det vi drömt om och arbetat för gått i uppfyllelse skall vi självfallet
            ge stöd till det reformarbete som förestår. Om detta råder bred
            enighet. Men jag vill samtidigt kraftigt understryka, och kan
            inte göra det starkt nog, att biståndet från omvärlden inte kan
            lösa Sydafrikas problem. Knappast något bistånd kan vara så generöst
            tilltaget att det kan svara för ett omfattande bostadsbyggande
            eller finansiera skolgången för flera miljoner barn.
          </note>
          <note>
            Därför är det Sydafrikas egna resurser som måste tas i anspråk
            för att möta de berättigade kraven från de eftersatta människorna
            i området som
          </note>
          <note>
            Alexandra, Soweto och Kayelithsha, och det är egna genererade
            resurser det handlar om, resurser som skapas genom en klok och
            välavvägd ekonomisk politik.
          </note>
          <note>
            Utöver egen resursmobilisering kommer
          </note>
          <note>
            Sydafrikas utveckling också att avgöras av hur snabbt handelsförbindelser
            kan upprättas och hur attraktivt landet kommer att vara för utländska
            investeringar. En ekonomisk öppenhet och beredskap att delta i
            det internationella handelsutbytet är en nödvändighet. Självklart
            bör
          </note>
          <note>
            Sverige på alla sätt stödja och uppmuntra en sådan utveckling.
          </note>
          <note>
            Omvärldens bistånd både kan och bör i hög grad inriktas på strategiska
            insatser på områden av avgörande betydelse för landets utveckling
            och för förbättringar av människors levnadsvillkor. För
          </note>
          <note>
            Sveriges del är det naturligt att göra insatser på utbildningsområdet
            liksom att stödja den demokratiska utvecklingen och stärka respekten
            för mänskliga rättigheter. Inte minst angeläget är det att bidra
            till uppbyggandet av en demokratisk samhällskultur. Hur vårt bistånd
            skall utformas och vilka områden det skall omfatta är självfallet
            något som skall diskuteras närmare med den nya sydafrikanska regeringen
            liksom med enskilda organisationer som gör stora insatser i Sydafrika.
          </note>
          <note>
            Herr talman! Sverige kommer att stödja Sydafrikas återinträde
            som fullvärdig medlem i FN, och vi vill också verka för att landet
            intar sin givna plats i andra internationella organisationer.
            Inom både
          </note>
          <note>
            FN och Världsbanken planerar man nu betydande biståndsinsatser,
            som stöds av Sverige och där svenska lärdomar och erfarenheter
            kan tas till vara.
          </note>
          <note>
            Sverige ser betydande möjligheter till samarbete med EU när det
            gäller unionens olika insatser för ett ökat stöd till Sydafrika.
            Vi är därför beredda och intresserade av att delta i s.k. gemensamma
            aktioner. Jag skulle i detta sammanhang vilja nämna att EU har
            för avsikt att arrangera en ministerkonferens i Berlin den 6--7
            september i år med länderna i södra Afrika. Syftet med konferensen
            är bl.a. att diskutera framtida ekonomiskt och politiskt samarbete
            med regionen, inklusive Sydafrika. Sverige kommer att delta aktivt
            i förberedelsearbetet, och vi räknar med att erbjudas fullt observatörsskap
            vid själva mötet.
          </note>
          <note>
            De genomgripande förändringar som nu sker i
          </note>
          <note>
            Sydafrika kommer på sikt att få en gynnsam inverkan på både den
            politiska och ekonomiska utvecklingen i regionen. Därmed skapas
            också bättre förutsättningar för Sveriges och andra länders angelägna
            stöd till fattiga och utsatta länder i södra Afrika. Flertalet
            av dessa länder är redan huvudmottagare av svenskt bistånd. När
            det gäller våra bilaterala biståndsprogram kommer dessa att få
            en sådan framtida inriktning att de på bästa möjliga sätt tar
            till vara de nya möjligheter som skapas i regionen. Förändringarna
            i Sydafrika kommer att bli särskilt betydelsefulla för det regionala
            samarbetet inom SADC, som under nästa budgetår kommer att få ett
            svenskt stöd på
          </note>
          <note>
            130 miljoner kronor. Det gäller nu att få med
          </note>
          <note>
            Sydafrika i denna regionala samverkan, inte att isolera det.
          </note>
          <note>
            Beträffande frågan om AWEPA vill jag till sist nämna att Sverige
            vid ett flertal tillfällen lämnat betydande bidrag till denna
            organisation, senast för insatser i samband med valet i Sydafrika.
            Under de tre senaste åren har närmare 4,5 miljoner kronor utbetalats
            till AWEPA och dess närstående organisation African European Institute.
            SIDA är berett att pröva ansökningar om ytterligare stöd från
            fall till fall.
          </note>
          <note type="speaker">
            Anf. 23 HANS GÖRAN FRANCK (s):
          </note>
          <note>
            Herr talman! Jag tackar utrikesministern för det utförliga svaret.
          </note>
          <note>
            Sydafrika var det enda landet i hela världen i vilket rasåtskillnaden
            var fastställd i grundlag. I
          </note>
          <note>
            grundlagen var det klart uttalat att människorna i
          </note>
          <note>
            Sydafrika inte hade lika värde. Människovärdet hade olika valör.
          </note>
          <note>
            Apartheidsystemet har satt djupa rötter. Att eliminera apartheid
            från alla lagar och förordningar kommer knappast att möta något
            motstånd i det nya parlamentet.
          </note>
          <note>
            Utrikesministern och jag delar uppfattningen att
          </note>
          <note>
            Sydafrika nu står inför den svåra uppgiften att i den grå och
            mödosamma vardagen arbeta för att undanröja apartheidsystemets
            förödande effekter.
          </note>
          <note>
            Det är klart att befrielsen härifrån i första hand ankommer på
            Sydafrikas folk att genomföra. Det finns också en stark beslutsamhet
            hos en bred majoritet att uppnå detta mål i det praktiska livet,
            även om de sydafrikanska högerextremisternas och fascisternas
            revanschlystnad inte får underskattas.
          </note>
          <note>
            De massakrer som förekommit under de senaste dagarna är ett oroväckande
            tecken på att faran inte är över.
          </note>
          <note>
            Det internationella samfundet har ett stort ansvar vad gäller
            att medverka och ge aktivt stöd till en demokratisk och progressiv
            utveckling. Det är förpliktande att på ett nytt och konstruktivt
            sätt göra dessa insatser som ett fullföljande av den långvariga
            internationella sanktionspolitiken och stödet till befrielsekrafterna
            i Sydafrika.
          </note>
          <note>
            Sanktionerna medverkade till apartheidregimens fall men tillfogade
            också landets befolkning och i synnerhet de fattiga mycket stora
            umbäranden.
          </note>
          <note>
            Alla är nu ense om att se framåt, att söka läka såren. ANC:s
            plan för framtiden, fastställd i ett konkret och detaljerat program,
            främst för arbete, utbildning och bostäder åt alla, är ett uttryck
            för en stark ambition men också en nödvändighet.
          </note>
          <note>
            Sveriges stöd har faktiskt minskat under det senaste budgetåret.
            Det gäller nu att höja nivån på vårt bistånd och ytterligare förstärka
            insatserna, eftersom vi vet att Sydafrika har lyckats med det
            första steget genom de demokratiskt genomförda parlamentsvalen.
            Det har via SIDA byggts upp en beredskap för detta. Det gäller
            nu att snabbt föra ut biståndsinsatserna på ett så verksamt sätt
            som möjligt i samverkan med den nya regeringsadministrationen
            i Sydafrika.
          </note>
          <note>
            Utrikesministern säger att biståndet från omvärlden inte kan
            lösa Sydafrikas problem. Nej, det har även jag understrukit. Men
            utrikesministern gör det på ett så starkt sätt att det kan få
            en negativ effekt. Sverige bör dels genom sitt eget exempel, dels
            genom ett aktivt agerande i internationella fora, verka för att
            biståndet förstärks väsentligt. Jag delar utrikesminsterns uppfattning
            om betydelsen av handelsförbindelser och utländska investeringar.
            Sverige har en goodwill i Sydafrika som den svenska regeringen
            i fortsättningen kan ha stor nytta av.
          </note>
          <note>
            Sverige gjorde en historisk insats för Sydafrikas folk under
            de långa, svåra åren. Sverige kan fullfölja denna politik genom
            att vara aktivt och pådrivande. Sydafrika kan, om utvecklingen
            i landet blir politiskt, ekonomiskt, socialt och kulturellt gynnsam,
            spela en stor roll inte bara i södra Afika utan på hela den afrikanska
            kontinenten, vilket i dag är starkt behövligt, med hänsyn till
            den mycket allvarliga utvecklingen i många länder i området.
          </note>
          <note>
            Ser man frågan från detta perspektiv får en aktiv och progressiv
            politik en helt annan dimension. I
          </note>
          <note>
            fråga om den restriktivitet som trots allt finns i en del av
            utrikesministerns svar bör en omprövning ske i en mer positiv
            och dynamisk anda.
          </note>
          <note>
            AWEPA vill gärna verka på detta sätt och utgår från att Sverige
            i fortsättningen kommer att ge organisationen, som gjort viktiga
            pionjärinsatser, ett verksamt politiskt och ekonomiskt stöd.
          </note>
          <note type="speaker">
            Anf. 24 ANITA JOHANSSON (s):
          </note>
          <note>
            Herr talman! Jag hade, som framgår av interpellationen, förmånen
            att tillsammans med 15
          </note>
          <note>
            kolleger här i riksdagen vara valobservatör i det första fria
            valet i Sydafrika, som äntligen har kommit till stånd, efter 350
            års förtryck av den färgade befolkningen. Vi socialdemokrater
            har i årtionenden kämpat mot apartheid och förtrycket av den svarta
            befolkningen. Det var därför verkligen en upplevelse att få närvara
            vid denna historiska händelse.
          </note>
          <note>
            Herr talman! Jag kommer aldrig att glömma den syn som mötte oss
            i den första vallokalen vi besökte. Det var ute i den fattiga
            kåkstaden i
          </note>
          <note>
            Soweto. När vi kom fram dit var det en jättelång kö till vallokalen.
            En mycket gammal dam satt längst fram. Hon hade redan väntat i
            många timmar för att vara säker på att få rösta. Hennes kommentar
            till mig var: Detta har jag väntat på i hela mitt liv.
          </note>
          <note>
            Herr talman! Det var första gången jag besökte detta vackra land.
            Visst har jag läst och sett inslag på TV om de svart kåkstäderna,
            men att uppleva denna slum i verkligheten var en chock. Vi besökte
            ett svart område som hette Duduza. I kilometer efter kilometer
            av plåtskjul bodde tusentals människor, utan vatten, utan el,
            utan sophämtning, osv.
          </note>
          <note>
            Senare under veckan besökte vi ett område för den vita överklassen.
            Fy, vilka kontraster! Det var så att man mådde illa.
          </note>
          <note>
            Herr talman! Nu gäller det att vi inte slår oss till ro.
          </note>
          <note>
            Nelson Mandela och den nyvalda regeringen måste även fortsättningvis
            kunna lita på oss svenskar, och jag tror att de gör det. De måste
            kunna lita på att vi med aktiva insatser är beredda att hjälpa
          </note>
          <note>
            Sydafrika att bli ett bra samhälle för alla att leva i --
          </note>
          <note>
            och jag vill betona alla.
          </note>
          <note>
            Det behövs enorma insatser, främst inom utbildningsområdet. Det
            måste till en jättesatsning på byggande av bostäder för alla dem
            som lever sämre än vad djuren gör i vårt land.
          </note>
          <note>
            Jag vet att det inte är en slump att det nya skolsystemet, som
            ANC skall införa, nästan är en kopia av vårt svenska skolsystem,
            dvs. före skolpengens tillkomst. Alla skall ha rätt till en obligatorisk
            skola i tio år.
          </note>
          <note>
            Under de närmaste åren utlovas 2,5 miljoner nya arbeten, och
            1 miljon nya bostäder behöver byggas.
          </note>
          <note>
            För att kunna genomföra detta behövs verkligen vårt stöd.
          </note>
          <note>
            Jag tänker inte, herr talman, upprepa Hans Göran
          </note>
          <note>
            Francks frågor. Men jag tycker att det vore bra om utrikesministern
            kunde förtydliga regeringens syn på ett fortsatt stöd till AWEPA
            och inte bara hänvisa till SIDA.
          </note>
          <note type="speaker">
            Anf. 25 EVA ZETTERBERG (v):
          </note>
          <note>
            Herr talman! Det är bra att Hans Göran Franck har ställt denna
            interpellation, så att vi får tillfälle att diskutera hur Sverige
            som nation skall förhålla sig till Sydafrika i framtiden och hur
            Sveriga skall kunna stödja ett demokratiskt Sydafrika.
          </note>
          <note>
            I svaret på interpellationen tar utrikesministern upp den glädje
            som vi alla känner över valresultatet. Liksom tidigare talare
            hade också jag förmånen att delta som valobservatör, och jag är
            stolt över att Sveriges riksdag skickade en stor delegation, liksom
            AWEPA. Det är viktigt att ha observatörer direkt på plats, och
            för oss som var med var det ett historiskt tillfälle som vi aldrig
            kommer att glömma.
          </note>
          <note>
            Det var också viktigt att den svenska regeringen deltog i presidentinstallationen,
            att Bengt
          </note>
          <note>
            Westerberg själv kunde delta. Det är en viktig signal från Sverige.
            Men jag menar att glädjen över själva valresultatet inte får fördunkla
            framtiden och behovet av fortsatta insatser.
          </note>
          <note>
            Jag vill därför fortsätta att diskutera med utrikesministern
            hur alla vi som har deltagit från partier och enskilda organisationer
            i Sverige i framtiden skall kunna stå på den nya demokratiska
            regeringens sida, inte bara i arbetet för ett demokratiskt Sydafrika
            utan i arbetet för ett
          </note>
          <note>
            Sydafrika där alla människor har rätt till en god levnadsnivå.
            Så är ju inte fallet i dag.
          </note>
          <note>
            Herr talman! I interpellationen frågar Hans Göran
          </note>
          <note>
            Franck och alla vi som står bakom den hur Sverige skall kunna
            ge ytterligare stöd och bistånd till
          </note>
          <note>
            Sydafrika. I svaret hänvisar utrikesministern till de insatser
            som görs, till behovet av internationella insatser och till att
            det inte är bistånd som skall åstadkomma förändring utan Sydafrikas
            egen regering.
          </note>
          <note>
            Jag tror att vi alla delar uppfattningen att det naturligtvis
            är landets egen regering som skall utföra det stora arbetet och
            att den internationella opinionen är viktig. Jag och Vänsterpartiet
            instämmer i att Sverige, som har legat före på biståndsområdet,
            har en viktig roll i att dra med sig andra länder och skapa ett
            brett internationellt stöd.
          </note>
          <note>
            Men, herr talman, detta minskar ju inte Sveriges ansvar. Det
            pinsamma i historien är ju att Sverige, som under alla år har
            stött ANC och olika biståndsprojekt i enskilda organisationer,
            i år faktiskt minskar biståndet till Sydafrika. Det går inte att
            komma ifrån, trots dessa uttalanden om hur vi skall ge stöd i
            framtiden.
          </note>
          <note>
            Den borgerliga regeringens bistånd till Afrika har totalt sett
            minskat med 120 miljoner kronor den här budgetperioden. Och just
            stödet till Sydafrika har de facto minskat, i och med att stödet
            till ANC som politiskt parti med rätta togs bort. Men det finns
            ju en rad andra organisationer och verksamheter som faktiskt är
            med och bygger upp det nya Sydafrika.
          </note>
          <note>
            Herr talman! Jag skall bara nämna några exempel på biståndsinsatser
            där Sverige faktiskt har spelat en viktig roll.
          </note>
          <note>
            Vid en tidigare resa med AWEPA i februari, då
          </note>
          <note>
            Hans Göran Franck och flera andra av oss här i riksdagen hade
            tillfälle att delta, besökte vi något som hette Legal Resources
            Centre i Durban; det finns flera kontor runt om i Sydafrika. Det
            är en oerhört viktig organisation, som stöder människor som hittills
            har kommit i kläm med rättvisan och med stor risk även i framtiden
            kommer att göra det.
          </note>
          <note>
            Det är fall där militär och polis har begått övergrepp mot de
            mänskliga rättigheterna.
          </note>
          <note>
            Denna organisation utgör ett ovärderligt stöd för enskilda personer,
            men den lyfter också fram och visar på övergreppen i massmedierna
            och genom rapporter. Det är ett av de områden där Sveriges biståndspengar
            har gjort stor nytta.
          </note>
          <note>
            Ett annat exempel som jag gärna vill nämna gäller en organisation
            som heter National Childrens
          </note>
          <note>
            Rights Committee. Vi hade förmånen att få träffa
          </note>
          <note>
            Shirley Mabusela och flera andra av dem som arbetar konkret just
            med att stärka barnens rättigheter. Organisationen kan närmast
            betraktas som en Rädda barnen-organisation men med mycket starkt
            stöd. Hittills har man med knappa resurser, med stöd av UNICEF,
            svenska Rädda barnen och indirekt av SIDA och svenska biståndspengar,
            kartlagt hur speciellt barn och kvinnor har drabbats av fattigdom
            under apartheid.
          </note>
          <note>
            Denna organisation är nu beredd att aktivt verka för att barnens
            levnadssituation förbättras och att kvinnors hälso- och utbildningssituation
            förbättras.
          </note>
          <note>
            Man har på en rad olika områden visat på hur man skall kunna
            gå vidare. Det kan man göra, bl.a. med hjälp av svenska biståndspengar.
          </note>
          <note>
            Herr talman! Jag vill till slut upprepa frågan till den svenska
            regeringen.
          </note>
          <note>
            Det är bra att vi kan glädjas tillsammans över demokratins framgångar
            i Sydafrika. Men det räcker inte, utrikesministern! Vi måste också
            ge aktivt stöd i praktiken.
          </note>
          <note>
            Anf. 26 Utrikesminister MARGARETHA AF
          </note>
          <note type="speaker">
            UGGLAS (m):
          </note>
          <note>
            Herr talman! Jag tycker att det är oerhört roligt att vi här
            i Sveriges riksdag gemensamt kan glädjas över det som sker och
            har skett i Sydafrika. Jag tycker till och med att det kanske
            är behövligt, med tanke på de många dystra -- för att inte säga
            fasansfulla -- rapporter som kommer från andra delar av Afrika.
            Jag tänker då på Rwanda. Vi behöver detta, och Afrika behöver
            detta.
          </note>
          <note>
            Därför är det också så viktigt att den nya sydafrikanska regeringen,
            med president Mandela i spetsen, lyckas i sitt mycket svåra och
            hårda arbete.
          </note>
          <note>
            Självfallet skall Sverige vara där, och självfallet är min starka
            förhoppning, som jag har gett uttryck för flera gånger tidigare,
            att det breda svenska engagemanget skall fortsätta. Jag hoppas
            verkligen det.
          </note>
          <note>
            Jag förstår att detta också är er aktiva strävan och förhoppning.
            Det finns ju en risk att engagemanget minskar nu när målet, i
            form av apartheidsystemets avskaffande, är nått, även om vi vet
            att arvet efter det finns kvar. Men så får inte ske.
          </note>
          <note>
            Visst är det sant att det har blivit en smärre neddragning av
            biståndet på grund av växlingen från stödet till ANC, som ju var
            helt nödvändig och principiellt riktig. Trots allt fattade riksdagen
            den
          </note>
          <note>
            22 april beslut om ett stöd på 220 miljoner kronor för budgetåret
            1994/95. Det är i alla fall en ganska god fortsättning. I detta
            finns många mycket angelägna insatser.
          </note>
          <note>
            Min förhoppning är att det svenska biståndet nu gradvis kommer
            att övergå i ett bredare utvecklingssamarbete med Sydafrika. Det
            är alldels nödvändigt, och jag tror att vi kommer att finna att
            det är den sydafrikanska regeringens önskan. Man kommer att vilja
            se Sverige aktivt på många fält och på många olika områden.
          </note>
          <note>
            Jag tycker att det är ganska naturligt att vi ser satsningar
            på undervisnings- och miljöområdena.
          </note>
          <note>
            Vi kan se pilotsatsningar för att försöka förbättra bostadsområdena,
            sanitära insatser där Sverige har stor erfarenhet. Som jag nämnde
            är Sverige aktivt även på det internationella planet. Det gäller
            planeringen av kraftfulla insatser från
          </note>
          <note>
            Världsbanken till förmån för ett socialt uppbyggnadsprogram för
            eftersatta organ och områden i Sydafrika. Där är Sverige redan
            engagerat. Det kan t.o.m. bli tal om samfinansiering med svenska
            biståndsmyndigheter.
          </note>
          <note>
            Jag menar att det också är väldigt viktigt att Sverige har en
            möjlighet att delta i EU:s gemensamma planering. Jag tror att
            vi kan göra en betydande insats där. Jag tror också att vi kan
            förvänta oss ytterligare internationella insatser i FN:s regi.
          </note>
          <note>
            Sverige skall vara engagerat i dessa. Vi ger i dag 120
          </note>
          <note>
            miljoner kronor till CADK, vilken jag tror kan bli en mycket
            viktig samarbetsorganisation för hela södra Afrika. Sverige kommer
            att arbeta aktivt för att Sydafrika skall inlemmas på ett riktigt
            sätt.
          </note>
          <note>
            Detta är några av de områden vi är verksamma inom. Jag är alldeles
            övertygad om att svenska organisationer måste fortsätta ett brett
            arbete. Det gäller också AWEPA. Jag tycker också att det är kolossalt
            viktigt att vi fortsätter att ge bistånd till rättsvårdande institutioner
            och till MR-institut för uppbyggandet av en demokratisk samhällskultur.
          </note>
          <note>
            Vi förstår alla att det tar tid innan apartheidtänkandet är avskaffat
            i alla olika delar av det sydafrikanska samhället. Där kan Sverige
            fortsätta att göra en insats.
          </note>
          <note type="speaker">
            Anf. 27 HANS GÖRAN FRANCK (s):
          </note>
          <note>
            Herr talman! Jag tycker att det är viktigt att det finns en bred
            uppslutning kring en aktiv och progressiv Sydafrikapolitik. I
            allt väsentligt är det också på det sättet. Det finns ett sådant
            samförstånd som det går att bygga vidare på.
          </note>
          <note>
            Utrikesministern vidgår att det har skett en viss neddragning
            av biståndet. Jag tycker att det är angeläget att vi nu, när den
            första etappen gått såpass bra, verkligen utökar insatserna. Jag
            tyckte att jag fick en viss förståelse från utrikesministern för
            att det inte bara gäller Sydafrikas folk och att den regering
            som finns där skall lyckas. Sydafrika kan, om nästa fas går bra,
            bli en motor i maskineriet i södra Afrika och också i de övriga
            delarna av
          </note>
          <note>
            Afrika. Det är därför jag menar att en satsning på
          </note>
          <note>
            Sydafrika kan få stora effekter utöver de effekter som uppstår
            för Sydafrikas folk. Biståndet bör ses mot den bakgrunden.
          </note>
          <note>
            Det är naturligtvis väldigt viktigt att Sydafrika får en god
            ekonomisk tillväxt. Därför bör alla initiativ som är möjliga tas
            för att engagera näringsliv och organisationer för att den sydafrikanska
            ekonomin skall komma på fötter och bli så god som den har förutsättningar
            att bli. Det finns resurser och tillgångar latenta i detta stora
            land som det går att bygga på.
          </note>
          <note>
            Till slut vill jag säga att det är viktigt att engagera enskilda
            organisationer som AWEPA, men många andra organisationer kan också
            göra väldigt viktiga insatser. Jag uppfattar utrikesministern
            så, att hon är medveten om betydelsen av att de många frivilligorgansiationer
            och frivilligkrafter som har gjort så mycket får ett aktivt stöd.
          </note>
          <note type="speaker">
            Anf. 28 ANITA JOHANSSON (s):
          </note>
          <note>
            Herr talman! Jag tycker att det är bra om vi kan lägga det partipolitiska
            käbblet åt sidan när det gäller en så här viktig fråga. Som jag
            sade var det en upplevelse att vara i Sydafrika. Jag är övertygad
            om att vi som var där noggrant kommer att följa utvecklingen och
            se vad som händer i Sydafrika framöver. Jag gör det åtminstone
            själv. Jag läser varenda tidningsartikel och ser vartenda TV-
          </note>
          <note>
            program som handlar om Sydafrika.
          </note>
          <note>
            Jag tolkar utrikesministern så, att hon kanske är beredd att
            se till att vårt bistånd kommer att öka under nästkommande år.
            Jag tror att det är nödvändigt i demokratins inledningsskede.
          </note>
          <note>
            Jag är också övertygad om att Sydafrika är ett ganska rikt land,
            bara man ser till att få i gång investeringar och annat. Vi skall
            framför allt vara med och bidra till att de resurser som finns
            i detta land fördelas rättvist över befolkningen. Det tror jag
            är det viktigaste av allt.
          </note>
          <note>
            Jag tolkar också utrikesministern positivt när det gäller AWEPA.
            Jag tror och vet att AWEPA
          </note>
          <note>
            kommer att vara nödvändigt även i framtiden för att följa upp
            utvecklingen i Sydafrika.
          </note>
          <note type="speaker">
            Anf. 29 EVA ZETTERBERG (v):
          </note>
          <note>
            Herr talman! Ja, det är positivt att vi är överens om att man
            skall satsa på Sydafrika. Det är positivt att samtliga partier
            ställer sig bakom att Sverige spelar en viktig roll och har goda
            förbindelser med det nya
          </note>
          <note>
            Sydafrika.
          </note>
          <note>
            Det går dock inte, herr talman, att blunda för att det finns
            skillnader mellan partierna när det gäller hur vi vill bistå Sydafrika
            i framtiden.
          </note>
          <note>
            Utrikesministern säger att det har skett en viss smärre förändring
            -- en liten sänkning -- i det svenska biståndet. Det är en betydelsefull
            signal, utrikesministern! Det är väldigt svårt att vara trovärdig
            i arbetet för att Sydafrika skall få ett ökat och bredare stöd
            internationellt när man samtidigt själv inte är beredd att ta
            en ökad börda på detta område.
          </note>
          <note>
            Utrikesministern talar om att vi skall delta i EU:s satsning
            på biståndsfrågor. Jag hoppas att det inte blir fallet och att
            Sverige inte blir medlem i EU. Jag tror att det är dumt att gå
            med i EU för Sveriges del bl.a. just därför att EU styr biståndsfrågorna
            och biståndsdiskussionen på ett sätt som vore djupt olyckligt
            för Sverige. Jag menar att våra möjligheter att stödja Sydafrika
            genom bistånd ökar betydligt om vi står utanför EU.
          </note>
          <note>
            Herr talman! Jag vill också nämna frågan om att satsningen på
            Sydafrika och biståndet dit inte bara ger effekter för Sydafrika
            utan för hela regionen.
          </note>
          <note>
            Det var Hans Göran Franck och Anita Johansson också inne på.
            Jag beklagar alltså att man från regeringens sida totalt sett
            har minskat biståndet till hela Afrika. Vi har diskuterat Angola
            vid flera andra tillfällen. Där var också utgången av valet positiv,
            men situationen efter valet har dess värre varit förödande. Kriget
            pågår fortfarande.
          </note>
          <note>
            Jag menar att en satsning på ökat bistånd och självfallet på
            att verka för att svenska organisationer på alla plan skall öka
            kontakten med
          </note>
          <note>
            Sydafrika är viktig, men det räcker inte. Vi måste också satsa
            på det svenska biståndet och se till att
          </note>
          <note>
            Sverige lever upp till sitt rykte internationellt.
          </note>
          <note>
            Herr talman! Just under valet träffade vi många sydafrikaner
            som haft kontakt med Sverige -- både svarta och vita. De sade:
            Ni har gjort väldigt mycket i Sverige, men slutet har inte kommit.
            Det är nu stödet till oss måste börja. Ni måste behålla och utöka
            kontakterna och utöka biståndet och relationerna på alla plan.
            Ni får inte se det som ett färdigt arbete.
          </note>
          <note>
            Anf. 30 Utrikesminister MARGARETHA AF
          </note>
          <note type="speaker">
            UGGLAS (m):
          </note>
          <note>
            Herr talman! Jag vill bara säga att jag ser detta som en första
            och inledande diskussion runt hur ett effektivt, bra och konstruktivt
            bistånd -- jag skulle egentligen hellre vilja använda uttrycket
            samarbete -- till det fria demokratiska Sydafrika skall utformas.
            Denna diskussion måste naturligvis i allra första hand föras med
            den nya sydafrikanska regeringen. Vi måste lyssna på deras prioriteringar
            och önskemål. Vi har också våra egna prioriteringar och våra egna
            önskemål. Jag förstod att vi är tämligen ense när det gäller inriktningen.
          </note>
          <note>
            Jag ser detta som en första diskussion, och jag tror att det
            blir anledning att återkomma till denna diskussion flera gånger
            efter uppbyggande och samtal. Jag vill bara försäkra att den svenska
            regeringen avser att vara mycket aktiv såväl i diskussionerna
            med den sydafrikanska regeringen som i de internationella mötesforum
            där vi nu också får en möjlighet att diskutera och agera.
          </note>
          <note type="speaker">
            Anf. 31 HANS GÖRAN FRANCK (s):
          </note>
          <note>
            Herr talman! Jag kan vara mycket kortfattad. För mitt parti,
            Socialdemokraterna, är det en hederssak att göra alla de ansträngningar
            som jag har talat om tidigare i dag. Jag hoppas att det skall
            finnas en bred enighet om dessa, oavsett vilken regering som kommer
            att finnas i vårt land. Det är därför mycket viktigt att det till
            Sydafrika går signaler om att man där kan räkna med ett brett
            svenskt stöd men också att Sverige kommer att fortsätta att agera
            på den internationella arenan för att mobilisera andra länder
            och olika internationella organisationer i det här arbetet. Man
            får ju inte slå sig till ro efter den framgång som nåtts och tycka
            att sydafrikanerna får sköta sig själva. Det gäller nu verkligen
            att agera lika kraftfullt som tidigare för att det här skall lyckas
            och bli den framgång som vi alla önskar.
          </note>
          <note>
            Det är självklart så, som utrikesministern säger, att det här
            är en första debatt. Vi måste i fortsättningen konkretisera oss
            ännu mera. Låt mig till slut bara nämna att jag under mina tre
            besök i Sydafrika har träffat många barn och ungdomar, och de
            har stora förhoppningar. Jag tror att de vet att det finns gränser,
            men alla de insatser som kan göras för att stimulera barnen och
            ungdomarna i Sydafrika kan bidra till en bättre framtid för dem.
          </note>
          <note>
            Anf. 32 Utrikesminister MARGARETHA AF
          </note>
          <note type="speaker">
            UGGLAS (m):
          </note>
          <note>
            Herr talman! Jag är alldeles övertygad om att vice statsminister
            Bengt Westerberg vid sitt besök i samband med presidentinstallationen
            har gett den nya regeringen de riktiga signalerna från svensk
            sida.
          </note>
          <note>
            Överläggningen var härmed avslutad.
          </note>
          <note>
            7 § Svar på interpellation 1993/94:101 om pensionsregler för
            reservofficerare
          </note>
          <note>
            Anf. 33 Finansminister ANNE WIBBLE
          </note>
          <note>
            (fp):
          </note>
          <note>
            Herr talman! Carl Fredrik Graf har frågat mig dels vilka åtgärder
            som har vidtagits i regeringskansliet för att lösa frågan om samordning
            mellan reservpensioner och ATP, dels vilka initiativ jag är beredd
            att ta för att slopa denna samordning.
          </note>
          <note>
            Innan jag går in på själva frågorna vill jag ge en liten bakgrund.
          </note>
          <note>
            Reservpensioner utbetalas enligt äldre bestämmelser till dem
            som fullgjort tjänstgöring i försvarsmaktens reserver eller i
            Väg- och vattenbyggnadskåren. De senaste författningar som innehåller
            föreskrifter om reservpensioner är
          </note>
          <note>
            1943 års reservbefälskungörelser för Armén,
          </note>
          <note>
            Marinen respektive Flygvapnet (1943:815-817) och
          </note>
          <note>
            1951 års kungörelser om Väg- och vattenbyggnadskåren (1951:497).
            Dessa upphävdes år 1962 genom utfärdande av en reservbefälskungörelse
            för krigsmakten (1962:309)
          </note>
          <note>
            och en kungörelse för väg- och vattenbyggnadskåren (1962:322).
            De äger dock fortfarande tillämpning på dem som anställts enligt
            de äldre kungörelserna om de inte använt sig av viss rätt som
            fanns år 1962 att gå över till de nya bestämmelserna.
          </note>
          <note>
            Reservpensionerna utbetalas från 55 års ålder.
          </note>
          <note>
            Rätten till reservpension kan utbytas mot ett engångsbelopp.
            För närvarande utbetalas reservpensioner till ca 5 600 personer.
            Dessutom finns ca 500 personer som har rätt till en framtida reservpension.
            De yngsta av dessa är födda år 1941.
          </note>
          <note>
            Reservpensionerna består av ett grundbelopp och ett tilläggsbelopp.
            Reservpensionerna är sedan år
          </note>
          <note>
            1975 värdesäkerade genom att tilläggsbeloppet räknas upp så att
            summan av grund- och tilläggsbelopp följer basbeloppet enligt
            lagen om allmän försäkring, medan grundbeloppet är konstant.
          </note>
          <note>
            Det har hävdats bl.a. av Carl Fredrik Graf i den nu aktuella
            interpellationen att reservpensioner inte är att likställa med
            vanlig tjänstepension. Jag vill dock peka på en likhet, nämligen
            att reglerna för reservpensioner redan före 1962 innebar samordning
            med statlig lön eller tjänstepension.
          </note>
          <note>
            För reservpensioner innebär samordningen att tilläggsbeloppet
            minskas med hänsyn till den eller de andra förmånerna. Däremot
            är grundbeloppet alltid skyddat mot samordning. Det senare gäller
            även för den samordning med ATP som interpellationen avser.
          </note>
          <note>
            De som berörs av samordningen är framför allt de som har hel
            ålderspension från ATP. För närvarande berörs därför främst de
            som är födda åren 1914-1928. Till dessa åldersgrupper utbetalas
            reservpensioner med ett sammanlagt belopp på cirka 5,9 miljoner
            kronor per månad före och 3,0
          </note>
          <note>
            miljoner kronor per månad efter samordning med
          </note>
          <note>
            ATP. Samordningen innebär således, som Carl
          </note>
          <note>
            Fredrik Graf anger i interpellationen, att reservpensionerna
            för dessa åldersgrupper minskas med i genomsnitt ungefär hälften.
          </note>
          <note>
            I en motion till 1979/80 års riksdag hemställde
          </note>
          <note>
            Björn Körlof (mot. 1979/80:827) ''att riksdagen hos regeringen
            begär en översyn av reglerna om samordning av reservpension med
            tilläggspension enligt lagen om allmän försäkring i enlighet med
            vad i motionen anförts''. I sitt av riksdagen godtagna utlåtande
            uttalade försvarsutskottet
          </note>
          <note>
            (1980/81:FöU8) att ''Ytterligare förändring av reglerna för samordningen
            eller slopande av denna är frågor som avgörs efter förhandlingar''
            och hemställde att motionen skulle avslås.
          </note>
          <note>
            Som svar på Carl Fredrik Grafs frågor vill jag sammanfattningsvis
            säga att frågor som berör reservpension regleras genom avtal mellan
            Statens arbetsgivarverk och personalorganisationerna.
          </note>
          <note>
            Regeringen kan inte ensidigt gå in och ändra i avtalsbestämmelserna.
            Några åtgärder från regeringskansliets sida har således inte vidtagits,
            och jag anser det också olämpligt att jag skulle ta något initiativ
            i frågan.
          </note>
          <note type="speaker">
            Anf. 34 CARL FREDRIK GRAF (m):
          </note>
          <note>
            Herr talman! Det tillhör ju konvenansen här i kammaren att man
            skall tacka statsråd för svar. Jag nöjer mig med att tacka för
            redogörelsen. Jag tycker däremot att svaret var väl tunt.
          </note>
          <note>
            Finansministern sysslar i sitt dagliga värv med de stora ekonomiska
            linjerna, finanspolitik och sådana saker, och jag har stor respekt
            för det som hon uträttar i den egenskapen, men i detta fall tycker
            jag mig inte ha fått några svar på de frågor som jag ställt.
          </note>
          <note>
            Den ena frågan gällde vad som har hänt i regeringskansliet efter
            upprepade påstötningar från olika håll i detta ärende. Det framgår
            delvis av finansministerns svar att egentligen ingenting har hänt,
            eftersom det i svaret nämns uttalanden från början av 80-talet.
            Det gör att jag har anledning att ställa några följdfrågor.
          </note>
          <note>
            Den första gäller sista meningen i svaret, där finansministern
            säger att det är olämpligt att ta något vidare initiativ i frågan,
            eftersom regeringen inte ensidigt kan ändra på avtal. Då är frågan
            vem som i så fall skall ta initiativ. Det har i debatten visat
            sig att många andra är beredda att ta initiativ och att föra en
            diskussion i den här frågan. Jag tror alltså att det finns en
            öppenhet, som regeringen borde kunna ta till vara.
          </note>
          <note>
            Det andra och principiellt viktiga ställningstagandet är vilken
            syn fru finansministern har på denna fråga. Är det fråga om en
            pension eller en premie? Reservofficerare anställda enligt nyare
            förordningar får ju tjänstgöringspremier, och dessa betraktas
            inte som pension, men syftet har varit detsamma. I den proposition
            som skrevs i samband med att lagstiftningen kom till 1943 var
            det uttalade syftet att underlätta rekrytering av reservofficerare,
            på samma sätt som tjänstgöringspremierna för dem som är anställa
            enligt nyare förordningar. Man kan av detta dra den slutsatsen
            att pensionerna har väsentligt annan karaktär än vanlig tjänstepension.
          </note>
          <note>
            Jag är intresserad av att veta vilken principiell syn finansministern
            har på denna fråga. Jag vill tillägga att den här frågan enligt
            min mening har betydelse inte bara för de 5 600 reservofficerare
            som är berörda utan också rent allmänt speglar statsmakternas
            syn på hur man skall hantera frågor om rekrytering av personal
            till försvarsmakten. Av det skälet är det principiellt viktigt
            att vi kan få dessa frågor klarlagda.
          </note>
          <note>
            Anf. 35 Finansminister ANNE WIBBLE
          </note>
          <note>
            (fp):
          </note>
          <note>
            Herr talman! Den långa redovisningen i det skriftliga svaret
            är till för att beskriva en del av de turer och förändringar som
            har förekommit sedan de första bestämmelser som Carl Fredrik Graf
            anförde kom till, dvs. sedan 1943. Som framgått har frågan diskuterats
            ett antal gånger därefter. Det senaste tillfälle när frågan i
            sak behandlades i riksdagen var med anledning av motionen till
          </note>
          <note>
            1979/80 års riksmöte, varvid försvarsutskottet förklarade att
            det hela var en avtalsfråga. Det är också den sakliga innebörden
            i mitt svar.
          </note>
          <note>
            Detta är en avtalsfråga och bör behandlas på det sätt som brukligt
            är i avtalsfrågor, dvs. den bör inte blir föremål för initiativ
            eller andra åtgärder från vare sig enskilda regeringsledamöter
            eller andra politiska instanser.
          </note>
          <note type="speaker">
            Anf. 36 CARL FREDRIK GRAF (m):
          </note>
          <note>
            Herr talman! Då återstår fortfarande frågan från mitt första
            inlägg. Vem skall i så fall ta initiativ?
          </note>
          <note>
            Riksdagen har uttalat att detta är en avtalsfråga.
          </note>
          <note>
            Det har man gjort i senare skeden också, bl.a.
          </note>
          <note>
            under andra hälften av 80-talet. Men regeringen förfogar ju över
            författningen. Om jag har förstått saken rätt kan regeringen reglera
            där. Det finns ju en författning från 1962, ändrad 1970, som tar
            sikte på dessa frågor. Regeringen borde definitivt kunna ta ett
            initiativ i den frågan.
          </note>
          <note>
            Av det här svaret drar jag tyvärr den slutsatsen att finansministern
            är ointresserad av att ta några initiativ. Jag har inte fått något
            motiv till varför det är olämpligt att gå vidare med den här frågan.
          </note>
          <note>
            Ingen annan tycks kunna göra det bättre än regeringen. Jag efterlyser
            ett initiativ.
          </note>
          <note>
            Anf. 37 Finansminister ANNE WIBBLE
          </note>
          <note>
            (fp):
          </note>
          <note>
            Herr talman! Som framgår av svaret anser jag att det är olämligt
            att jag tar något initiativ i frågan. I
          </note>
          <note>
            förhandlingsfrågor mellan parter på arbetsmarknaden tas initiativ
            lämpligen av endera av förhandlingsparterna. Det är också i överensstämmelse
            med nu gällande riksdagsbeslut i den här frågan. Det är mitt svar
            på Carl Fredrik
          </note>
          <note>
            Grafs olika frågor på det här området.
          </note>
          <note type="speaker">
            Anf. 38 CARL FREDRIK GRAF (m):
          </note>
          <note>
            Herr talman! Jag utnyttjar min sista möjlighet till replik genom
            att konstatera att initiativ har tagits från många olika håll
            i den här frågan. Det är bara regeringen som inte tagit något
            initiativ. Det är inte kritik enbart mot den nuvarande finansministern,
            utan den träffar även tidigare regeringar som under ca 20 år visat
            underlåtenhet att agera.
          </note>
          <note>
            Min bedömning av den här frågan är att regeringen borde visa
            ett betydligt större intresse att dels ändra i aktuell författning,
            dels ta något slags initiativ för att få i gång förhandlingar
            med berörda parter. De är intresserade av förhandlingar. De har
            upprepade gånger skrivit till regeringen i ärendet utan att få
            något svar.
          </note>
          <note>
            Svaret på frågan om vem som annars skulle göra det var enligt
            finansministern de andra parterna. De har redan tagit initiativ.
            Bollen ligger nog hos regeringen. Riksdagen har ju vid upprepade
            tillfällen också uttalat att det är en förhandlingsfråga, precis
            som finansministern säger. Det kvarstår att jag efterlyser litet
            handlingskraft från finansministerns sida i denna fråga.
          </note>
          <note>
            Anf. 39 Finansminister ANNE WIBBLE
          </note>
          <note>
            (fp):
          </note>
          <note>
            Herr talman! Det förvånar mig en aning att Carl
          </note>
          <note>
            Fredrik Graf anser att regeringen skall ta initiativ i avtalsfrågor.
            Det brukar inte vara en ståndpunkt som framförs från hans parti.
            Detta är en avtalsfråga. Eventuella förändringar bör naturligtvis
            komma fram efter diskussion mellan de avtalsslutande parterna.
          </note>
          <note>
            Överläggningen var härmed avslutad.
          </note>
          <note>
            8 § Svar på interpellation 1993/94:121 om
          </note>
          <note>
            Sverige och EMU
          </note>
          <note>
            Anf. 40 Finansminister ANNE WIBBLE
          </note>
          <note>
            (fp):
          </note>
          <note>
            Herr talman! Birgitta Hambraeus har ställt frågan om Sverige
            har rätt att stå utanför EU:s valutaunion.
          </note>
          <note>
            I inledningen till frågan omnämns kort något om
          </note>
          <note>
            EMU-processen. Låt mig först göra några förtydliganden kring
            denna process och därefter besvara frågan.
          </note>
          <note>
            Maastrichtfördraget har nu trätt i kraft och därmed också den
            del av dess regelverk som rör den ekonomiska och monetära unionen
            (EMU). EMU
          </note>
          <note>
            skall enligt fördraget förverkligas stegvis. Den andra fasen
            -- som inleddes den 1 januari 1994 -- är en förberedelsefas. För
            deltagande i själva valutaunionen -- den tredje fasen -- skall
            medlemsländerna kunna uppvisa en ekonomisk stabilitet som uttrycks
            i ett antal överenskomna kriterier för inflation, räntor, offentliga
            finanser och fast växelkurs, de s.k. konvergenskriterierna.
          </note>
          <note>
            En granskning kommer att äga rum 1996, och vid behov även 1998,
            för att utröna i vilken utsträckning förutsättningarna för bildandet
            av en valutaunion är uppfyllda. Så långt fördraget.
          </note>
          <note>
            Vid en bedömning i dag, år 1994, av valutapolitiken i Västeuropa
            kan dock ingen gå förbi konsekvenserna av de dramatiska händelser
            som skakade valutamarknaderna under 1992 och 1993.
          </note>
          <note>
            Även om kartan i form av fördragstexten om
          </note>
          <note>
            EMU:s olika faser naturligtvis fortfarande finns, kan ingen gärna
            ha undgått att lägga märke till att terrängen förändrats en del
            sedan kartan gjordes i
          </note>
          <note>
            Maastricht.
          </note>
          <note>
            I verkligheten har den fortsatta vägen mot valutaunionen blivit
            mer osäker. Det gäller både tidtabellen och det sätt på vilket
            länderna kan tänkas genomföra det valutapolitiska samarbetet syftande
            till gemensam valuta. T.ex. förefaller tanken att alla länder
            samtidigt skulle gå med i tredje fasen av EMU orealistisk. Snarare
            får man tänka sig en successiv utvidgning av en från början liten
            kärna av länder med likartade ekonomiskpolitiska förutsättningar.
          </note>
          <note>
            En anledning till den ökade osäkerheten är den svaga ekonomiska
            utvecklingen i Europa som bl.a.
          </note>
          <note>
            har lett till stigande arbetslöshet och till en kraftig försämring
            av de offentliga finanserna i EU-
          </note>
          <note>
            länderna. Beträffande framför allt kraven på sunda offentliga
            finanser har förutsättningarna för ett tidigt uppfyllande av Maastrichtfördragets
            kriterier kraftigt försämrats.
          </note>
          <note>
            Det ekonomiska samarbetet i EU har därför i dag givits en delvis
            annan inriktning, och man prioriterar nu i högre grad frågor om
            tillväxt för att minska den höga arbetslösheten. Den vitbok om
            tillväxt, konkurrenskraft och sysselsättning som presenterades
            i december förra året är ett konkret bevis på att EU-länderna
            i dag är djupt bekymrade över den höga arbetslösheten och är beredda
            att vidta åtgärder för att minska den. För undvikande av missförstånd
            vill jag påpeka att detta inte innebär att kravet på låg inflation
            prioriterats ned.
          </note>
          <note>
            Låga prisökningar är tvärtom en avgörande förutsättning för en
            uthållig sysselsättningsökning.
          </note>
          <note>
            Vad beträffar kraven på de offentliga finanserna är det fel att,
            som Birgitta Hambraeus vill göra gällande, EU-kommissionen skall
            ''kontrollera varje medlemsstats statsbudget''. Man måste skilja
            på budgetens innehåll på olika huvudtitlar och ändamål å ena sidan
            och budgetsaldot å den andra.
          </note>
          <note>
            Maastrichtfördraget innehåller ett förfarande där rådet av ekonomi-
            och finansministrar kan agera om ett land bedriver en oansvarig
            finanspolitik som kan riskera att skada grannarnas ekonomier och
            påtagligt avviker från de riktlinjer om de offentliga finanserna
            som man kommit överens om.
          </note>
          <note>
            Innan ett land deltar i själva valutaunionen går
          </note>
          <note>
            EU:s sanktionsmöjligheter inte längre än till att rikta en rekommendation
            till landet i fråga samt att offentliggöra denna. Inte minst mot
            bakgrund av att de flesta EU-länder i dag har större underskott
            i de offentliga finanserna än vad Maastrichtfördraget föreskriver
            är det ännu oklart hur detta förfarande kommer att tillämpas i
            praktiken.
          </note>
          <note>
            De kriterier på stabilitet som ställts upp av EU-
          </note>
          <note>
            länderna för ett deltagande i valutaunionen syftar till att säkerställa
            långsiktig stabilitet i den ekonomiska utvecklingen. Såväl penning-
            som finanspolitik bedrivs under fas två på nationell nivå.
          </note>
          <note>
            Det ankommer på varje enskilt land att verka för att uppfylla
            de överenskomna kriterierna på stabilitet. Kraven är riktmärken
            för medlemsländerna.
          </note>
          <note>
            Regeringen för en ekonomisk politik som främjar tillväxt och
            fler jobb samt ger en stabil bas för välfärden. Det är en från
            våra egna värderingar och utgångspunkter utformad politik. Som
            en viktig konsekvens har dock politiken att konvergenskraven uppfylls
            om ett antal år. EU:s riktmärken för den ekonomiska utvecklingen
            -- låg inflation, låga räntor, sunda statsfinanser och stabil
            växelkurs -- ligger i linje med regeringens ekonomiska politik.
            Det finns således ingen motsättning mellan EU:s kriterier på stabilitet
            och de långsiktiga målen för regeringens ekonomiska politik.
          </note>
          <note>
            Låt mig därefter övergå till resultatet av medlemskapsförhandlingarna
            om EMU. Birgitta
          </note>
          <note>
            Hambraeus frågar om förhandlingarna säkerställt en rätt för Sverige
            att stå utanför valutaunionen.
          </note>
          <note>
            Jag vill dela upp mitt svar i två delar. Dels regeringens inställning
            till deltagande i en valutaunion i Europa, dels formerna för ett
            svenskt beslut att gå med i valutaunionen.
          </note>
          <note>
            Regeringens inställning till deltagande i EMU:s valutaunion,
            såsom den kom till uttryck i den svenska förhandlingspositionen
            rörande EMU, har tidigare presenterats i riksdagen. Positionen
            innebär att Sverige vill delta i den framväxande ekonomiska och
            monetära unionen.
          </note>
          <note>
            Angående formerna för beslut om Sveriges deltagande gäller följande.
            Om Sverige kommer att delta i en tredje fas av EMU beror dels
            på när vi uppfyller inträdeskraven, dels på om vi själva vill.
          </note>
          <note>
            Sverige kommer inte att automatiskt bli medlem i den slutliga
            valutaunionen enbart för att vi ratificerar medlemskap i EU. Sverige
            har i förhandlingarna anmält, och detta har noterats till protokollet,
            att riksdagen har det slutliga avgörandet. Formerna för hur ett
            medlemsland fattar beslut om att delta i valutaunionen avgör landet
            självt, och det står följaktligen inget om detta i Maastrichtfördraget.
            Storbritannien och
          </note>
          <note>
            Danmark har dock i protokoll till fördraget förbehållit sig rätten
            att säga nej till EMU:s tredje fas. Tyskland och Nederländerna
            har gjort klart att dessa länders parlament har det slutliga avgörandet.
          </note>
          <note>
            När och om det blir aktuellt för Sverige att gå in i
          </note>
          <note>
            EMU:s valutaunion kommer de länder som då ingår i EU att granska
            Sverige för att se om vi uppfyller de då gällande konvergenskraven.
            Bland dessa länder ingår då även Sverige. Uppfyller
          </note>
          <note>
            Sverige kraven har vi rätt att vara med i valutaunionen.
          </note>
          <note>
            Ett sådant steg kommer emellertid, som regeringen också redovisat
            för riksdagen, för EU-länderna och i pressen, att föregås av en
            inhemsk beslutsprocedur. När EMU:s tredje fas blir aktuell för
            Sverige kommer således frågan om ett svenskt deltagande att avgöras
            av riksdagen, som behandlar frågan på basis av en särskild proposition
            om Sveriges deltagande i EMU:s tredje fas.
          </note>
          <note>
            Sammanfattningsvis: Regeringen vill delta i EU:s valutaunion
            om en sådan kommer till stånd, eftersom detta skulle förbättra
            förutsättningarna för ökad sysselsättning, investeringar och tillväxt.
          </note>
          <note>
            För att deltagande i valutaunionen skall kunna bli möjligt måste
            målen för regeringens ekonomiska politik först uppnås. Ett svenskt
            inträde i valutaunionen förutsätter vidare att riksdagen tar ställning
            för ett deltagande efter förslag från regeringen.
          </note>
          <note type="speaker">
            Anf. 41 BIRGITTA HAMBRAEUS (c):
          </note>
          <note>
            Herr talman! Jag ber att få tacka finansministern för ett utförligt
            och mycket upplysande svar på min interpellation. Det är väldigt
            viktigt att det blir klarhet i vad som faktiskt gäller.
          </note>
          <note>
            Jag drar slutsatsen att förhandlingarna inte har säkerställt
            att Sverige kan stå utanför valutaunionen. Visserligen har regeringen
            gjort en protokollsanteckning om att den tänker lägga fram en
            proposition till riksdagen och att riksdagen skall avgöra. Men
            den protokollsanteckningen har inte förts in i fördraget, och
            därmed är den inte juridiskt giltig. Danmark och England har fått
            anteckningar införda.
          </note>
          <note>
            Maastrichtavtalet binder oss vid alla tillfällen där vi inte
            har fått ett skriftligt undantag, särbestämmelse eller engångsregel,
            införd i själva anslutningsakten.
          </note>
          <note>
            Maastrichtfördraget är mycket tydligt när det gäller
          </note>
          <note>
            EMU. Valutaunionen utvecklas stegvis, precis som finansministern
            säger.
          </note>
          <note>
            Vi är nu inne i den andra fasen, där man försöker att hjälpa
            länderna till konvergens. Sverige gör självt sitt bästa att uppnå
            den konvergensen. I dag står det i Svenska Dagbladet att man verkligen
            tror på detta igen. Henning Christophersen har sagt att det nu
            börjar att ordna upp sig. Blir det en högkonjunktur är han övertygad
            om att
          </note>
          <note>
            Maastrichtavtalet kommer att fullföljas programenligt, med en
            valutaunion före detta årtusendes slut.
          </note>
          <note>
            Det är klart utsagt i Maastrichtavtalet att det icke är de olika
            länderna som bestämmer när de själva vill gå in i valutaunionen.
            Det finns tvärtom ett protokoll fogat till Maastrichtavtalet där
            det står att inget land får hindra införandet av valutaunionen.
          </note>
          <note>
            Vilka länder som skall ingå i denna valutaunion bestäms med majoritetsbeslut
            vid en regeringskonferens. De länder som då har uppnått konvergenskraven
            skall ingå senast år 1999.
          </note>
          <note>
            Det är alltså klart och tydligt steg för steg. Det står igenting
            om att en valutaunion först skall godkännas av de olika ländernas
            parlament. De finns vissa frågor som regeringskonferenser inte
            själva kan besluta, men här är det tydligt utsagt att regeringskonferensen
            beslutar om att införa en valutaunion.
          </note>
          <note>
            Om Sverige skall bli medlem måste vi redan nu göra vår riksbank
            oavhängig. Jag vill gärna fråga finansministern: På vilket sätt
            förbereder regeringen nu Riksbankens oavhängighet? Det gjordes
            en utredning som väckte en oerhörd bestörtning. Socialdemokraterna
            var kraftfulla motståndare till att göra Riksbanken oavhängig,
            dvs. att ta bort möjligheten till demokratisk kontroll av vår
            riksbank, som för övrigt är världens äldsta och riksdagens egen
            bank. Plötsligt hörde man ingenting mer om detta.
          </note>
          <note>
            I Maastrichtavtalet står det klart och tydligt att vi redan från
            början skall starta den process som leder till vår riksbanks oavhängighet.
            I den tredje fasen, när valutaunionen inträder, blir vår riksbank
            ett helt osjälvständigt avdelningskontor, som jag förstått det,
            till den gemensamma centralbank som man redan har börjat bygga.
            Jag syftar på EMI, dvs. det ekonomiska och monetära institutet
            i
          </note>
          <note>
            Frankfurt.
          </note>
          <note>
            Min fråga till finansministern är: På vilket sätt förbereder
            vi nu att göra vår riksbank oavhängig och utanför demokratisk
            kontroll? Det krävs faktiskt en grundlagsändring för detta. Hur
            bär vi oss åt med det? Skulle vi bli medlemmar i unionen har vi
            skrivit under på att detta skall ske. Där står
          </note>
          <note>
            EU:s lag över även svensk grundlag, såvitt jag förstår.
          </note>
          <note>
            Jag vill gärna att finansministern bekräftar att det är på detta
            sätt. Det är en sanning som också bör sägas av regeringen. Det
            är endast om man har fått infört i protokollet till anslutningsakten
            att vi har begärt ett undantag som det är juridiskt giltigt. Alla
            andra protokollsanteckningar kan vi naturligtvis göra för oss
            själva, men de har inte någon juridisk giltighet.
          </note>
          <note>
            Sverige har i förhandlingarna inte begärt att få ett undantag,
            och vi har självfallet inte heller fått något undantag. Det vore
            välgörande om finansministern ville bekräfta detta. Det finns
            nämligen en beskrivning -- en tolkning av förhandlingsresultatet
            -- som dessutom har gått på remiss, och som är gravt missvisande.
            Det verkar där som om vi hade fått ett undantag, att vi har rätt
            att själva bestämma om en valutaunion, och att riksdagen skall
            fatta beslut, osv.
          </note>
          <note>
            Jag har ytterligare en fråga till finansministern.
          </note>
          <note>
            Kommer finansministern att se till att remissinstanserna får
            klart för sig att det endast är om ett undantag finns inskrivet
            i anslutningsakten som vi får ett undantag, annars gäller
          </note>
          <note>
            Maastrichtavtalet fullt ut?
          </note>
          <note>
            Det är oerhört viktigt för vår demokrati att det finns klarhet
            i vad som gäller. Man skall inte sopa problemen under mattan,
            utan vi skall med öppna ögon ta ställning till om vi vill lämna
            Sveriges rätt till självbestämmande och gå in i en union. Det
            vore att lura in oss om man säger: Det är nog inte så farligt,
            vi bestämmer nog själva i alla fall. Det är att lura människor,
            och jag tror verkligen inte det om finansminstern.
          </note>
          <note>
            Jag hoppas och tror att finansministern här kommer att bekräfta
            att det jag har sagt är sant.
          </note>
          <note>
            Anf. 42 CHARLOTTE CEDERSCHIÖLD
          </note>
          <note>
            (m):
          </note>
          <note>
            Herr talman! Också jag vill tacka finansministern för svaret.
          </note>
          <note>
            Har förhandlingarna säkerställt Sveriges rätt att stå utanför
            valutaunionen?, frågar Birgitta
          </note>
          <note>
            Hambraues. Frågan ligger nära: Varför ställer man en sådan fråga,
            när svaret så många gånger har givits här i kammaren? Vi vet alla
            att avgörandet för Sveriges deltagande i EMU ligger dels i denna
            riksdags hand, dels i de andra medlemsstaternas händer.
          </note>
          <note>
            Sveriges riksdag har avgörandet i sin hand. Om inte
          </note>
          <note>
            Sverige kan möta EMU-villkoren får vi inte vara med hur gärna
            vi än vill. Svårigheten är att komma in, inte att hamna utanför.
            Uppenbarligen har interpellanten ännu inte förstått det som större
            delen av Europas sakkunskap och politiker insett, nämligen betydelsen
            av en ekonomisk och monetär union. Det är svårt att se något annat
            skäl till att interpellanten ställer denna fråga, än att misstänkliggöra
            syftet med EMU.
          </note>
          <note>
            Syftet med EMU är att få högre levnadsstandard, bättre välfärd,
            fler jobb, mindre arbetslöshet och att helt enkelt skapa tryggare
            villkor för människor.
          </note>
          <note>
            Det vet interpellanten, och ändå frågar hon.
          </note>
          <note>
            Är interpellantens sakkunskap på den ekonomiska området större
            än den som Europas samlade finansministrar som helhet kan uppvisa?
            Några objektiva belägg för detta är svårt att se. Därmed inte
            sagt att samlad kunskap är allena saliggörande, men det stärker
            onekligen beslutsunderlaget.
          </note>
          <note>
            Interpellantens linje, ett Sverige utanför EMU, där de flesta
            av våra viktigaste handelsländer är med, innebär med största sannolikhet
            stora risker inte bara vad avser investeringar, välfärd, levnadsstandard,
            utan också vad avser jobb och värdet på vår valuta.
          </note>
          <note>
            Fråga svenska folket om det föredrar en hårdvaluta som den tyska,
            en framtida ecu, ett slags euromark, eller en mjukvaluta -- esperantogeld,
            som tyskarna säger. Hade Sverige haft samma hårdvaluta som
          </note>
          <note>
            Tyskland, hade varje svensk krona i dag varit avsevärt mer värd
            än på 60-talet.
          </note>
          <note>
            Skulle de flesta svenskar tacka nej till avsevärt högre levnadsstandard?
            Att döma av den ekonomiska debatten i övrigt i Sverige förefaller
            det osannolikt. Debatten om agendan och tidsgränserna för EMU
            är oerhört svensk, man skulle kanske t.o.m. kunna kalla den för
            litet fyrkantig.
          </note>
          <note>
            Åtgärdsarsenalen och tidsgränserna är arbetsredskap inom EU.
            Den som följer EU-
          </note>
          <note>
            samarbetet borde ha hunnit notera det. Utan mål och tidsram kommer
            man inte så långt i det internationella samarbetet. Skulle man
            sedan inte hunnit uppnå målet till det utsatta datumet, får man
            väl ta nya tag och sträva vidare utfrån den verklighet man kämpar
            i.
          </note>
          <note>
            I den verkligheten ingår tyvärr också bakåtsträvare som uppenbarligen
            inte ens vill uppfylla de villkor som långsiktigt befrämjar välstånd.
            Det svåraste med ett sådant ställningstagande som interpellanten
            gör är det svek det innebär mot våra bröder och systrar i Öst-
            och Centraleuropa.
          </note>
          <note>
            Interpellantens linje riskerar nämligen att skapa en grogrund
            för ett mer protektionistiskt Västeuropa som inte orkar hjälpa
            våra öst- och centraleuropeiska vänner genom ökad frihandel och
            därmed starkare marknadsekonomi och demokrati.
          </note>
          <note>
            Den som tror att Sverige ensamt, med 8,5 miljoner invånare, kan
            utgöra en marknad för Öst- och
          </note>
          <note>
            Centraleuropa borde delta i den moderna skolans mängdlära för
            att få balans i sina ställningstaganden.
          </note>
          <note>
            Europadebatten i den här kammaren borde lyftas från en nivå där
            svaren är självklara. Man borde mer gå in på frågor om hur Sverige
            skall lyckas klara av EMU:s villkor och hur vi skall klara av
            vårt politiska ansvar att se till att Sverige får vara med i
          </note>
          <note>
            EMU så snabbt som möjligt. I annat fall riskerar vi att snabbt
            köras om av våra nordiska grannländer.
          </note>
          <note>
            För närvarande anses bara Luxemburg och möjligen Danmark klara
            EMU:s krav samt Norge och Österrike av kandidatländerna.
          </note>
          <note>
            Det finns anledning för Sverige att se om sitt hus, precis som
            regeringen vill, så att man uppnår de ekonomiska mål som är så
            eftersträvansvärda.
          </note>
          <note>
            Även den europeiska socialdemokratin har i sin valplattform,
            inför ''Europavalet'', varmt tillskyndat Maastrichtavtalet, inklusive
            EMU och valutaunionen, just för att skapa arbetstillfällen och
            skydda basen för den sociala välfärden.
          </note>
          <note>
            Eftersom interpellanten uppenbarligen inte har förstått värdet
            av dessa politiska mål eller hur de ekonomiska sammanhangen fungerar
            finns det anledning att ställa en följdfråga till statsrådet i
            hopp om att svaret skall kunna bidra till att klara ut den förvirring
            som interpellantens fråga kan åstadkomma för svenska folket. Svaret
            är självklart för de flesta, dock inte för interpellanten.
          </note>
          <note>
            Varför eftersträvar statsrådet de mål som valutaunionen syftar
            till? Svaret är enkelt för den som inte tar brödet på bordet för
            givet.
          </note>
          <note type="speaker">
            Anf. 43 BENGT HURTIG (v):
          </note>
          <note>
            Fru talman! Jag får också tacka för svaret. Detta är en väsentlig
            debatt. Det är en debatt som inte bara förs i Sverige. Den förs
            faktiskt i hela Europa. Om man följer den debatt som förs i Europa
            finner man att det finns andra än lyriker som beskriver vad
          </note>
          <note>
            EMU kan ställa till med och delvis redan har ställt till med.
          </note>
          <note>
            EMU-processen har också skarpa kritiker, kanske inte bland centralbankschefer
            och finansministrar men bland andra människor.
          </note>
          <note>
            Det är ett märkligt fenomen att regeringen och jasidan nu på
            något sätt försöker hävda att
          </note>
          <note>
            Maastrichtavtalet inte gäller i alla delar. Jag måste som ledamot
            i riksdagens EU-delegation säga att jag faktiskt får motsatt information
            ute i Europa, nämligen att Maastrichtavtalet skall gälla.
          </note>
          <note>
            Finansministern och andra ministrar talar om kartan och terrängen.
            Det är terrängen vi skall följa. Då är frågan varför vi skall
            förbinda oss att följa en karta som uppenbarligen inte gäller.
          </note>
          <note>
            Självfallet har terrängen förändrats när det gäller framkomligheten
            till den gemensamma valutan, men ute i Europa möter jag ett annat
            intryck av denna förändring. Man hävdar att man är på väg tillbaka,
            att man kan uppnå konvergensvillkoren och att man inom en ganska
            snar framtid kanske kan låsa valutorna gentemot varandra. Det
            står för övrigt i Svenska Dagbladet i dag.
          </note>
          <note>
            Henning Christophersen, EU-kommissionens finanspolitiskt ansvarige,
            är tämligen säker i dag i
          </note>
          <note>
            Svenska Dagbladet. Flera medlemsländer kommer att ha uppfyllt
            valutaunionens krav 1997--98 och han tror på ett beslut om en
            gemensam valuta före år 2000.
          </note>
          <note>
            Jag och många med mig ute i Europa menar att försöken med fasta
            växelkurser sannolikt har lett till en fördjupad socialkris i
            EU. EU-kommissionen begärde för övrigt en rapport hösten 1991.
            Den begravdes, eftersom den var litet obehaglig. Fem fristående
            ekonomer varnade för att detta skulle leda till regionala obalanser
            och behov av insatser och resurser långt utöver de resurser som
            EU
          </note>
          <note>
            förfogade över. Den här rapporten ville man inte släppa, eftersom
            den kom just före den danska folkomröstningen.
          </note>
          <note>
            Den information som jag har fått från Europa visar att de fasta
            växelkurserna sannolikt också bidrog till spekulationsattackerna
            mot de svagare valutorna under 1992--93. När ett land släpar efter
            ser naturligtvis spekulanterna detta och attackerar valutan. Frågan
            är om det är realistiskt att tro att man i en så pass stor öppen
            marknadsekonomi skall kunna undvika en mycket ojämlik utveckling
            i olika delar i unionen. T.o.m. under en övergångsperiod har det
            visat sig vara svårt.
          </note>
          <note>
            Efter det att man har infört en gemensam valuta kommer det att
            fordras mycket stora ekonomiska resurser för att jämna ut skillnaderna
            i unionen. Vi kan inte räkna med den rörlighet av arbetskraften
            som t.ex. finns i USA.
          </note>
          <note>
            Finansministern säger att det finns en annan inriktning av den
            ekonomiska politiken. Jag vill säga att man under det sista året
            i viss mån har börjat uppmärksamma arbetslösheten, men konvergensvillkoren
            är ju inte på något sätt ändrade. Vid toppmötet i höstas handlade
            det främst om svagare socialt skydd, mer lönedifferentiering,
            nedskärning av offentliga utgifter osv. Det fanns ingen målsättning
            preciserad i siffror när det gällde minskningen av arbetslösheten
            eller pengar till satsningar på infrastruktur. Inte heller tillmötesgick
            man kravet på en sänkt räntenivå.
          </note>
          <note>
            Jag menar att kursen med konvergensvillkoren ligger fast. I många
            europeiska länder är arbetslösheten en ickefråga i den ekonomiska
            politiken. Inom EU är den möjligen en socialpolitisk fråga. Det
            är tyvärr den erfarenhet jag har.
          </note>
          <note>
            Jag har tagit del av det avtal som vi fick förra veckan. Jag
            kan, liksom Birgitta Hambraeus, inte finna att det finns någon
            juridiskt bindande möjlighet för Sverige att likt England och
            Danmark egentligen själv fatta dessa beslut. Möjligen kan man
            göra andra politiska bedömningar.
          </note>
          <note>
            Holland och Tyskland hänvisar man också till.
          </note>
          <note>
            Holland och Tyskland ville veta om alla medlemsländer hade uppnått
            konvergensvillkoren innan de anslöt sig till den gemensamma valutan.
          </note>
          <note>
            Några sådana villkor har inte Sverige ställt.
          </note>
          <note>
            Tvärtom för man resonemanget att man stegvis skall kunna bygga
            upp den gemensamma valutan.
          </note>
          <note>
            Punkt 4 i artikel 109j är mycket klar på den här punkten. Den
            säger att rådet med kvalificerad majoritet skall kunna besluta
            att den tredje fasen skall inledas senast den 1 januari 1999.
            I protokollet som Birgitta Hambraeus hänvisade till är man också
            skarp i sina formuleringar. Man fastslår den oåterkalleliga karaktären
            av gemenskapens utveckling mot tredje fasen och säger att alla
            medlemsstater, oavsett om de uppfyller de nödvändiga villkoren
            för införandet av en enda valuta, skall respektera önskan om att
            den tredje fasen snabbt skall inledas.
          </note>
          <note>
            När det gäller Sverige har Christophersen också sagt att vi visserligen
            kan besluta men att det måste bli ett positivt beslut.
          </note>
          <note>
            Anf. 44 Finansminister ANNE WIBBLE
          </note>
          <note>
            (fp):
          </note>
          <note>
            Fru talman! Jag skall försöka kommentera några av de mer väsentliga
            frågorna.
          </note>
          <note>
            Jag vill först säga till Birgitta Hambraeus att det självfallet
            inte är fråga om att någon stat skall luras in i vare sig den
            ena eller andra formen av samarbete. Jag utgår från att Birgitta
            Hambraues inte heller tror det. Vi har en debatt, omfattande remissrundor
            och inte minst en folkomröstning för att Sverige skall kunna medverka
            i den europeiska processen på ett samarbetsvänligt sätt.
          </note>
          <note>
            Jag tycker själv att det på något sätt vore att förringa Sveriges
            betydelse om vi inte efter bästa förmåga skulle vara med och påverka
            både den fredliga och den ekonomiska utvecklingsmöjlighet som
            detta samarbetsforum kan medverka till. Det är den stora frågan.
          </note>
          <note>
            När det gäller EMU och den tredje fasen vill jag säga att ingen
            kan tvinga Sverige eller något annat land att vara med. Jag tror
            att Birgitta Hambraeus och även Bengt Hurtig själva kan förstå
            att det inte finns något intresse från andra medlemsländer av
            att ha med ett land som är ovilligt att delta i denna process.
          </note>
          <note>
            Sverige har förklarat, precis som Tyskland och
          </note>
          <note>
            Holland, att vi har en intern demokratisk beslutsprocess. Det
            har inte ett smack med
          </note>
          <note>
            Maastrichtfördraget att göra, utan detta gäller vår interna svenska
            beslutsprocess när Sveriges riksdag skall ta ställning till frågan
            om Sveriges deltagande i den tredje fasen. Detta tycker jag är
            en mycket väsentlig del av beslutsprocessen. Det förvånar mig
            en aning att Birgitta Hambraeus förringar betydelsen av beslut
            i Sveriges riksdag i en så här viktig fråga.
          </note>
          <note>
            När det gäller Riksbanken kan jag nämna för
          </note>
          <note>
            Birgitta Hambraeus att det inte pågår några förändringar eller
            några förberedelser av det slag som hon tycks förmoda. Däremot
            kan jag nämna att i den händelse det hade funnits ett mera välutvecklat
            penningpolitiskt samarbete redan i dag är det min gissning att
            den penningpolitik som man hade bedrivit, inte minst från den
            tyska centralbankens sida, hade tagit större hänsyn till intressena
            -- inte bara i Tyskland -- i alla andra länder inklusive Sverige.
            Det hade med stor säkerhet varit till fördel för den svenska ekonomiska
            utvecklingen om en mera samordnad penningpolitisk verksamhet hade
            ägt rum, men så är alltså inte fallet.
          </note>
          <note>
            Den stora frågan som lätt leder till missförstånd när det gäller
            den tredje fasen av EMU och det valutapolitiska samarbetet handlar
            om att många tror eller åtminstone påstår sig tro att detta skulle
            vara aktuellt nu. Man radar upp en mängd problem och säger att
            det inte fungerar. Det handlar i stället om att detta kan, efter
            beslut i Sveriges riksdag, komma att bli aktuellt om ett antal
            år -- när Sveriges ekonomi är i betydligt bättre skick och när
            vi kan dra mycket stora fördelar av ett mera utvecklat samarbete.
          </note>
          <note>
            Till Charlotte Cederschiöld kan jag säga att det finns mycket
            stora fördelar involverade i ett sådant här mera utvecklat samarbete,
            framför allt när det gäller Sveriges möjligheter att vara ett
            attraktivt land för investeringar. Det finns få saker som är så
            avskräckande för dem som skall investera som instabila växelkurser
            eller instabila räntor. Det är väl känt att det historiskt finns
            en del instabilitet.
          </note>
          <note>
            Jag tror att Sverige kommer att få stora fördelar om landet kan
            bli attraktivt med en stabilitet i både växelkurser och räntor.
            Detta får naturligtvis i första hand effekt på antalet sysselsättningstillfällen,
            antalet jobb. Det blir också en ekonomiskt stark bas för en skattefinansierad
            välfärd, vilket jag hoppas att vi alla är mycket intresserade
            av.
          </note>
          <note>
            Bengt Hurtig talade om EU:s vitbok. Denna är ett mycket starkt
            tecken på den betoning på tillväxt och sysselsättningsökning som
            det ekonomiska samarbetet har inom EU. Det tycktes som om
          </note>
          <note>
            Bengt Hurtig menade att man i det sammanhanget måste göra sig
            av med konvergenskraven. Så är icke fallet. Det är nämligen av
            stor betydelse just för tillväxt- och sysselsättningsmöjligheterna
            framöver att man har stabila växelkurser, små prisökningar, låga
            räntor och sunda offentliga finanser. Jag tror inte att det är
            många människor, förutom Bengt
          </note>
          <note>
            Hurtig, som tror att instabilitet i växelkurserna eller stora
            och instabila prisökningar är ett bra sätt att locka till sig
            investeringar och jobb. Jag tror under inga omständigheter att
            det är så. Jag menar att det är viktigt att den svenska ekonomiska
            politiken bekräftar och främjar de tillväxt- och investeringsmöjligheter
            som finns inom ramen för vår egen ekonomiska politik, vilket ger
            oss större möjlighet att delta i det framtida samarbetet inom
          </note>
          <note>
            EMU.
          </note>
          <note type="speaker">
            Anf. 45 BIRGITTA HAMBRAEUS (c):
          </note>
          <note>
            Fru talman! Självfallet skall inte svenska folket luras in i
            den europeiska gemenskapen, säger finansministern. Det är verkligen
            också min högsta önskan. Den debatt som vi för nu måste vila på
            fakta. Det görs olika bedömningar, och ingen kan säga något säkert
            om framtiden. Men det finns faktiskt vissa fakta. Det är oerhört
            väsentligt att vi inte missleder svenska folket.
          </note>
          <note>
            Alla remissinstanser får nu en liten orange skrift från UD där
            man gör en tolkning av förhandlingsresultatet. Det famgår alltså
            inte klart vad som står i avtalet. Det innebär bl.a. att man ger
            sken av att vi har ett juridiskt bindande undantag från EMU, vilket
            vi alltså inte har. Jag vill gärna att finansministern bekräftar
            detta. Det jag säger stämmer. Sverige har icke fått ett juridiskt
            bindande undantag från att vara med i den tredje fasen av EMU.
            Vi kan naturligtvis misslyckas med våra försök att sanera våra
            finanser. Men om vi uppnår konvergenskraven har vi ingen juridisk
            möjlighet att stanna utanför enligt
          </note>
          <note>
            Maastrichtfördraget. Det vore skönt att få det bekräftat.
          </note>
          <note>
            Jag förstår att Charlotte Cederschiöld talar för
          </note>
          <note>
            Moderata samlingspartiet här. Hon är helt och oerhört överlägset
            säker på att denna valutaunion är en förutsättning för vår framtid
            och att den är oerhört väsentlig för Sverige. Centerpartiet har
            en annan inställning. Vi har sagt att endast om förhandlingsresultatet
            säkerställer att vi kan vara utanför valutaunionen är vi villiga
            att arbeta för ett medlemskap. Vi är mycket tveksamma, liksom
            åtskilliga fristående ekonomer, till om det verkligen är till
            fördel för Sverige att ge upp den svenska kronan och den svenska
            riksbanken och gå in i en mycket stor ekonomi med en valuta som
            skall passa länder med mycket olika förutsättningar. Att ett land
            har kvar sina ekonomiska styrmedel medför stora fördelar, inte
            minst för näringslivet. Jag konstaterar att Moderaterna och Centern
            tydligen gör helt olika bedömningar.
          </note>
          <note>
            Jag tycker att vitboken verkar utgöra ett gammalmodigt dokument.
            I kap. 10 gör man visserligen en intressant iakttagelse. Där talar
            man om sådant som vi redan har genomfört i riksdagen -- kretsloppssamhället
            -- som om det gäller något avlägset i framtiden som ingen har
            tagit upp. I Sverige är vi så otroligt mycket före andra länder.
            Genom att behålla vår rätt till egen ekonomisk styrning kan vi
            fortsätta att vara ett föregångsland. Om vi kommer med i unionen
            tvingas vi in i ett gammalmodigt sätt att tänka -- en monetaristisk,
            snäv, gammalmodig modell som inte passar i det postindustriella
            samhället där Sverige har kommit längre än länderna på kontinenten.
          </note>
          <note type="speaker">
            Anf. 46 BENGT HURTIG (v):
          </note>
          <note>
            Fru talman! Vi fick beskedet att Sverige skall förbehålla sig
            rätten att fatta beslutet att eventuellt stå utanför det tredjet
            steget i EMU och att vår demokratiska interna beslutsprocess skall
            respekteras. Jag gör bedömningen att om Sverige har uppfyllt konvergensvillkoren
            och vi skulle fatta ett sådant beslut i Sveriges riksdag skulle
            det leda till en kris i Europeiska unionen. I november 1993
          </note>
          <note>
            sade Henning Christophersen att Sverige folkrättsligt har förpliktat
            sig att delta i det tredje steget. Det är den uppfattningen vi
            stöter på ute i
          </note>
          <note>
            Europa. Det är möjligt att man vill ställa till med en sådan
            kris. Det är något som återstår att se. Jag tror att Tyskland
            kanske kan göra det med den styrka landet har och den respekt
            man åtnjuter.
          </note>
          <note>
            Frågan är bara om Sverige har den kraften att kunna stå upp för
            ett sådant beslut om det skulle bli aktuellt.
          </note>
          <note>
            Jag har inte sagt att konvergenskraven skall avskaffas. Men jag
            menar att all erfarenhet visar att de hittills har varit helt
            otillräckliga för den ekonomiska politiken. De ökade klyftorna
            mellan olika regioner och mellan olika skikt, den höga arbetslösheten
            och den sociala krisen visar att det måste till en helt annan
            och mycket kraftfullare ekonomisk politik om man skall kunna lösa
            de här problemen.
          </note>
          <note>
            Om det nu är så, att vi själva kan avgöra om vi vill delta i
            en del av avtalet eller inte skulle vi väl kunna göra undantag
            även för en del andra saker, exempelvis hur stort vårt bidrag
            till EU skall vara.
          </note>
          <note>
            Hur skulle det vara att försöka bestämma att
          </note>
          <note>
            Sverige inte skall bidraga med mer än 10 miljarder kronor fast
            20 miljarder kronor är utlovat? Om vi kan göra undantag från det
            ena, borde vi kunna göra undantag från det andra. Jag tror att
            ett sådant beslut skulle leda till samma typ av kris.
          </note>
          <note>
            Birgitta Hambraeus har varit inne på ämnet
          </note>
          <note>
            Sveriges riksbank. I Sveriges regeringsform står det att riksbanken
            är riksdagens myndighet. Det står också att riksbankens målsättning
            är att ansvara för penningpolitik och kreditpolitik. Kan dessa
            formuleringar angående riksbanken stå kvar i regeringsformen vid
            ett medlemskap i den europeiska unionen?
          </note>
          <note>
            Anf. 47 CHARLOTTE CEDERSCHIÖLD
          </note>
          <note>
            (m):
          </note>
          <note>
            Fru talman! Till finansministern vill jag säga att jag helt och
            hållet instämmer i svaret. Men det är viktigt att påpeka i debatten
            att det är oändligt väsentligt att lyckas föra samman investeringarnas
            betydelse för jobben. I debatten har man många gånger en känsla
            av att dessa samband är litet oklara. Det kan troligtvis hänga
            ihop med den debatt som fördes i denna kammare åren 1989 och
          </note>
          <note>
            1990, då många investeringar inte längre gjordes i
          </note>
          <note>
            Sverige. Den dåvarande socialdemokratiska regeringen hade mycket
            svårt att tillstå att det skulle få konsekvenser för arbetslösheten.
          </note>
          <note>
            Till Birgitta Hambraeus vill jag säga att vi moderater tror att
            det är ganska farligt att sända ut signaler om att man i Sverige
            skulle vara beredd att slå in på en väg som leder till en inflationistisk
            devalveringspolitik. Det skulle nämligen kunna uppfattas på det
            sättet, om vi sade ett tydligt nej till
          </note>
          <note>
            EMU i ett läge där vi skulle kunna vara med.
          </note>
          <note>
            Att säga nej skulle också vara ett sätt att tala om för dem som
            vill investera i Sverige att risken är större i Sverige än på
            annat håll. Sverige riskerar att få betala en riskpremie, en högre
            ränta. Vad innebär då en högre realränta? Man har räknat på 1
            % och fått fram att investeringarna under två till tre år minskar
            med 3 %. Det betyder i sin tur ökad arbetslöshet. BNP minskar
            med 0,5 % och statens räntekostnader ökar med 7 miljarder kronor.
          </note>
          <note>
            Kommuner och landsting skall dessutom punga ut ytterligare 300
            miljoner kronor. Som vi ser det kan nej-sidan helt enkelt inte
            finansiera välfärden i sitt alternativ.
          </note>
          <note>
            Precis som finansministern, tror jag inte att det ekonomiska
            samarbetets mål faller samman bara därför att man inte kan uppnå
            målen i de ögonblick som man har tänkt sig. Det är alltså terrängen
            som gäller.
          </note>
          <note>
            De redovisningar som har gjorts här i kammaren om den inhemska
            beslutsproceduren vad gäller
          </note>
          <note>
            EMU gör att debatten är litet underlig. Man kan fråga sig vad
            det är för märkliga mål som motiverar interpellantens vilja att
            riskera svagare krona, högre arbetslöshet, urholkade pensioner
            och det som kan följa med ett långsiktigt utanförstående, som
            jag ser det. Jag tror att svensken i gemen faktiskt delar finansministerns
            mål, som jag också delar. Det kan man se av de opinionsundersökningar
            som har gjorts och som visar att majoriteten av svenskarna tror
            att Sverige snart kommer att bli medlem av den europeiska unionen.
          </note>
          <note>
            Anf. 48 Finansminister ANNE WIBBLE
          </note>
          <note>
            (fp):
          </note>
          <note>
            Fru talman! Några av svaren på de frågor som
          </note>
          <note>
            Birgitta Hambraeus upprepade finns med i det första skriftliga
            svaret. Jag upprepar dem gärna.
          </note>
          <note>
            Framför allt handlar de om Sveriges inställning till
          </note>
          <note>
            EMU. Den svenska positionen är framförhandlad mellan de fyra
            regeringspartierna och socialdemokratin om att Sverige vill delta
            i den framväxande ekonomiska monetära unionen.
          </note>
          <note>
            Även formerna för detta är framförhandlade, och det är överenskommet
            mellan regeringspartierna och socialdemokratin att Sveriges riksdag
            har det slutliga avgörandet. Sverige blir alltså inte automatiskt
            medlem därför att Sverige ratificerar medlemskap i EU. Denna interna
            beslutsprocess har vi informerat om. Tyskland och Holland har
            gjort på samma sätt. Deras parlament har också det slutliga avgörandet.
            Detta har vare sig med
          </note>
          <note>
            Maastrichtfördraget eller med EU-länderna i övrigt att göra.
          </note>
          <note>
            Det är dessutom väldigt viktigt att vi i Sverige inte beter oss
            som om EU-länderna skulle ha rätt att godkänna eller inte godkänna
            hur Sveriges riksdag fattar sina beslut. Det vore att förminska
            värdet av
          </note>
          <note>
            Sveriges riksdag. Formen för detta ställningstagande är mycket
            central, för att just framhäva att detta beslut är internt, att
            det är
          </note>
          <note>
            Sveriges riksdag som har att avgöra det och att ingen annan har
            med det att göra; det är Sveriges riksdag som bestämmer.
          </note>
          <note>
            Birgitta Hambraeus tyckte att vitboken var gammalmodig. Det tycker
            inte jag. Jag tycker att den innehåller en hel del av intressant
            slag, inte minst när det gäller ganska stora satsningar på informationsteknologi
            och den nya teknikens användning för att just främja investeringar
            och jobb i de europeiska länderna.
          </note>
          <note>
            Just från miljösynpunkt, som det nämndes, Birgitta
          </note>
          <note>
            Hambraeus, är det väldigt centralt att komma med i själva beslutsprocessen.
            Vad är en självständighet värd om de avgörande besluten för den
            svenska miljön, de svenska jobben och den svenska välfärden skulle
            fattas av organ där Sverige inte är representerat? Man kan visserligen
            här bestämma alla möjliga saker, men det centrala är ju om det
            behövs mer av internationellt samarbete för att lösa miljöproblem
            och ekonomiska problem.
          </note>
          <note>
            Min uppfattning är att mer av internationellt samarbete hjälper
            till att lösa problemen på ett bra sätt. Det ger oss därmed fler
            jobb och en starkare bas för en välfärdspolitik, som jag är övertygad
            om att både Birgitta Hambraeus och jag är vänner av.
          </note>
          <note>
            Men det förutsätter att Sverige är med och samarbetar för att
            lösa problemen.
          </note>
          <note>
            Bengt Hurtig tog upp synpunkten att konvergenskraven har funnits
            vara otillräckliga för att skapa ekonomiskt framåtskridande. Det
            kan jag gärna hålla med om. Det var nog så, att ett skäl till
            valutaoron både åren 1992 och 1993 var att man i fråga om det
            valutapolitiska samarbetet hade kommit i otakt med det andra ekonomisk-politiska
            samarbetet -- man hade gått litet för snabbt fram, medan det andra
            haltade. Det har man noterat, och ytterligare samarbete inom finanspolitiken
            på andra områden i form av både en vitbok och riktlinjer för ekonomisk
            politik är nu på god frammarsch. När dessa båda politikområden
            kommer bättre i samklang med varandra finns också goda förutsättningar
            att nå de ytterligare positiva effekter som kommmer av det samarbete
            som också inkluderar den ekonomiska monetära unionen.
          </note>
          <note>
            Jag vill gärna säga att allt detta samarbete vad gäller
          </note>
          <note>
            EMU -- som inte handlar om nuet utan om en framtid efter ett
            beslut i Sveriges riksdag -- har som främsta syfte att skapa en
            starkare ekonomisk utveckling i Sverige; det finns också stora
            möjligheter att uppnå detta syfte. Det betyder att människor kan
            få jobb med större säkerhet och att vi kan ha en större säkerhet
            i den ekonomiska basen vad gäller exempelvis pensioner, sjukvård,
            äldreomsorg och barnomsorg. Allt detta är mycket viktiga delar
            i det svenska välfärdssamhället. Att uppnå en bättre miljöeffekt
            i Sverige kräver ett överstatligt samarbete. Miljöföroreningarna
            känner ju inga nationsgränser. Allt det som vi i
          </note>
          <note>
            Sverige är måna om att få bra uppnår man lättare genom mer samarbete.
            När den tiden kommer, efter ett beslut i Sveriges riksdag, ingår
            faktiskt ett deltagande i den ekonomiska monetära unionen.
          </note>
          <note type="speaker">
            Anf. 49 BENGT HURTIG (v):
          </note>
          <note>
            Fru talman! Jag kan konstatera att i den avtalstext som vi fått
            tillgång till finns ingenting som säger att
          </note>
          <note>
            Sverige har rätt att fatta beslutet om det tredje steget. Det
            är i stället ett ensidigt yttrande från
          </note>
          <note>
            Sverige som man litar till. Jag vidhåller att detta tyder på
            att man faktiskt är beredd att ta en kris i relationerna om man
            skulle ge sig in på ett sådant här beslut.
          </note>
          <note>
            På något sätt är det så i Sverige att man inte möter några riktiga
            unionsanhängare. Snarare möter man på något sätt två olika nej-linjer.
            En nej-linje gäller stora och centrala delar av Maastrichtfördraget.
          </note>
          <note>
            Man säger: Det här står visserligen i texten -- det här är kartan
            -- men vi skall göra så här. Det är också en variant på nej till
            Maastricht som etablerar sig. Det kommer således verkligen att
            bli intressant att se hur det blir. Vi menar att konsekvensen
            egentligen borde vara att man ärligt sade: Det här kan vi inte
            ställa upp på. Det är alltför stor osäkerhet över huvud taget.
            Frågan är alltså om det här relativt hastigt tillkomna projektet
            kommer att fungera.
          </note>
          <note>
            Jag noterar också att finansministern nästan instämde i att det
            sätt på vilket man lade upp valutasamarbetet i början av 90-talet
            bidrog till krisen och till de spekulationer som vi fick och som
            gav sig på särskilt de valutor som inte var riktigt starka. Det
            är just den information som vi har fått t.ex. av irländarna i
            EU-parlamentet. De var mycket kritiska och menade att valutan
            attackerades därför att man inte hade sådana resurser att man
            kunde stå emot.
          </note>
          <note>
            Vad jag tror behövs för att man skall klara de ekonomiska och
            sociala målen -- arbetslösheten, minskade klassklyftor och minskade
            regionala klyftor -- är stora ekonomiska resurser. Men de ekonomiska
            resurserna finns inte vare sig hos kommissionen eller hos ministerrådet,
            dvs. i de centrala institutionerna, utan de resurserna finns i
            de nationella statsbudgetarna. Det är där så att säga som den
            politiska förändringen måste ske för att vi skall kunna få en
            ändring på det här.
          </note>
          <note>
            Vidare noterar jag att finansministern inte svarade på frågan
            om den skrivning i vår regeringsform som gäller Riksbanken kan
            stå kvar vid ett medlemskap i den europeiska unionen.
          </note>
          <note type="speaker">
            Anf. 50 BIRGITTA HAMBRAEUS (c):
          </note>
          <note>
            Fru talman! Jag instämmer verkligen med finansministern. Det
            internationella miljöarbetet är alltså oerhört viktigt. Sverige
            deltar för fullt i det sammanhanget. Jag tror att miljöministern
            just nu deltar i ett internationellt samarbete när det gäller
            miljöfrågor.
          </note>
          <note>
            I Genève bestämde man, lyckosamt nog, att
          </note>
          <note>
            Baselkonventionen nu skall utvidgas så att det blir förbjudet
            för irländare att skicka giftigt avfall till uländer. EU bromsade.
            Danmark försökte påverka
          </note>
          <note>
            EU men lyckades inte utan vände sig till Norge och
          </note>
          <note>
            Sverige. Tillsammans med resten av världen fick vi till sist
            med oss EU.
          </note>
          <note>
            När en bromskloss är i vägen är det faktiskt bättre att vara
            utanför, om man vill få bort bromsklossen.
          </note>
          <note>
            Befinner man sig innanför binds man ju. Liksom
          </note>
          <note>
            Danmark kan man då inte agera självständigt.
          </note>
          <note>
            Så till vitboken. Kretsloppssamhället där har det inte blivit
            något av men ändå börjar ett kretsloppssamhälle nu nalkas. Informationsteknik
            talas det också om. Men allt det som man talar om i vitboken är
            ju något som vi har genomfört för länge sedan. Vi har kommit mycket,
            mycket längre än vad EU har gjort. Det som är skrämmande i vitboken
            är att man säger att vi skall öka vår konkurrenskraft dels genom
            en elit som skaffar sig mer och mer av kunskaper, dels genom att
            sänka lönerna för de lågavlönade och att minska den sociala tryggheten
            för de lågavlönade. Det är där man ser en möjlighet att konkurrera.
            Jag tycker att det är skrämmande.
          </note>
          <note>
            Vidare finns det nu ett vilande grundlagsförslag om att Sverige,
            efter en folkomröstning, skall bli med i unionen. Därmed skall
            vi skriva under alla de fördrag som finns i unionen, inklusive
            Maastricht.
          </note>
          <note>
            Därmed tar dessa över svensk lag.
          </note>
          <note>
            Finansministern säger: Vad vi gör här i vår interna process och
            vad vi beslutar i riksdagen har de ingenting att göra med. Men
            det är precis vad de har. Vi i Sveriges riksdag har inte längre
            rätt att fatta beslut som strider mot de fördrag som vi har anslutit
            oss till.
          </note>
          <note>
            Det är oerhört väsentligt att få en bekräftelse från finansministern,
            som ju bara läste upp en mycket luddig text. I anslutningsfördraget
            finns det icke inskrivet att vi har något som helst undantag från
          </note>
          <note>
            EMU. Bekräfta detta, för det är sanningen!
          </note>
          <note>
            När det gäller Riksbanken kan vi ju inte ha kvar den grundlag
            som vi nu har om vi går med i unionen. Bekräfta detta, snälla
            finansministern!
          </note>
          <note>
            Anf. 51 Finansminister ANNE WIBBLE
          </note>
          <note>
            (fp):
          </note>
          <note>
            Fru talman! Jag skall ta upp några av de saker som
          </note>
          <note>
            Birgitta Hambraeus nämnde. Till att börja med vill jag säga att
            jag tycker att det var en oerhört egenartad tolkning som här gjordes,
            nämligen att det är lättare att påverka beslut inom en organisation
            genom att vara utanför densamma.
          </note>
          <note>
            Min erfarenhet och, tror jag, Sveriges erfarenhet i nästan alla
            internationella sammanhang är att det är lättare att påverka genom
            att vara med.
          </note>
          <note>
            I sak betyder detta att om Sverige väljer -- vilket jag tycker
            att vi skall göra -- att använda vårt medlemskap för att stärka
            de miljövänliga krafterna inom EU, kan vi få en ganska god utväxling
            av medlemskapet på miljöpolitikens område. Jag tror att det är
            mycket mera positivt för miljön både i Sverige och i andra delar
            av världen än om vi sitter utanför och möjligen försöker påverka
            därifrån.
          </note>
          <note>
            Birgitta Hambraeus sade något om att det när det gäller vitboken
            och EU skulle vara av intresse att minska den sociala tryggheten
            för lågavlönade.
          </note>
          <note>
            Detta är faktiskt någonting som varken finns med i vitboken eller
            som ligger inom EU:s domäner att besluta om. Socialpolitiska regelsystem
            fattas det nämligen nationella beslut om, och så kommer det att
            vara i fortsättningen också.
          </note>
          <note>
            Av de formuleringar som jag har upprepat ett antal gånger --
            nämligen i fråga om regeringens inställning till deltagande i
            EMU:s valutaunion, där positionen är att Sverige vill delta i
            den framväxande ekonomiska och monetära unionen --
          </note>
          <note>
            framgår naturligtvis att vi med hänsyn till denna inställning,
            att vi vill delta, inte har begärt något undantag formellt sett
            när det gäller att inte kunna delta. Vi utgår i stället när det
            gäller detta vårt önskemål från att, efter ett förnyat beslut
            i Sveriges riksdag om när och hur detta i så fall skall ske, de
            möjligheter som vi själva har att påverka den ekonomiska utvecklingen
            och det politiska samarbetet kommer att vara till fördel för svenska
            intressen i fråga om fredssträvanden, miljösträvanden, jobb osv.
            att kunna göra sig gällande. Det här är skälen till att det ligger
            i
          </note>
          <note>
            Sveriges intresse att kunna delta även i detta utvidgade ekonomiska
            samarbete.
          </note>
          <note>
            Som jag har sagt ett antal gånger är det en väldig skillnad mellan
            att delta i någonting nu och mellan att delta i någonting om ett
            antal år. Jag tror att det är ganska viktigt att Birgitta Hambraeus,
            Bengt
          </note>
          <note>
            Hurtig och andra som deltar i debatten verkligen försöker klarlägga
            detta, därför att slutsatsen för
          </note>
          <note>
            Sveriges del beträffande ett deltagande i EMU:s tredje fas skulle,
            tror jag, bli annorlunda om detta tas nu jämfört med om det tas
            när ekonomin är i ett bättre skick och när vi tydligare kan se
            fördelarna.
          </note>
          <note>
            Men då är det min bestämda uppfattning att vinsterna i fråga
            om jobb, välfärd och miljö är mycket stora och att det alltså
            ligger i Sveriges intresse att vara med.
          </note>
          <note>
            Överläggningen var härmed avslutad.
          </note>
          <note>
            9 § Svar på interpellation 1993/94:136 om den enskildes rättssäkerhet
          </note>
          <note>
            Anf. 52 Justitieminister GUN HELLSVIK
          </note>
          <note>
            (m):
          </note>
          <note>
            Fru talman! Sten Andersson i Malmö har frågat mig vilka åtgärder
            jag avser att vidta för att öka den enskildes rättssäkerhet.
          </note>
          <note>
            Sten Andersson har i interpellationen uttryckt uppfattningen
            att det måste vara rätt att enskilda inom rimliga gränser reagerar
            och ingriper när brott begås. Jag vill först erinra om att det
            är en av polisens grundläggande uppgifter att förhindra och beivra
            brott. Det är således i första hand polisen som skall ingripa
            vid brott. Jag delar emellertid
          </note>
          <note>
            Sten Anderssons uppfattning att det är viktigt att också enskilda
            reagerar när ett brott begås.
          </note>
          <note>
            Enskilda har nämligen rätt att ingripa bl.a. för att avvärja
            ett påbörjat eller överhängande brottsligt angrepp på person eller
            egendom. Och jag är av den uppfattningen att det inte är bra om
            enskilda inte vågar ingripa utan vänder ryggen till på grund av
            att reglerna på området är oklara eller obegripliga. Emellertid
            bör enskilda självfallet inte ingripa mot brott i situationer
            där de befarar att själva komma till skada.
          </note>
          <note>
            Det är således mycket viktigt att allmänheten känner till vilka
            regler som gäller i sådana situationer som Sten Andersson har
            beskrivit i sin interpellation. Av detta skäl har regeringen nyligen
            till riksdagen överlämnat en proposition med förslag till ändringar
            av bl.a. bestämmelserna i 24
          </note>
          <note>
            kap. brottsbalken om frihet från ansvar.
          </note>
          <note>
            I 24 kap. brottsbalken finns bestämmelser om att den som handlar
            i nödvärn eller någon annan nödsituation skall vara fri från ansvar.
            Förslagen i den nämnda propositionen innebär inte några större
            materiella förändringar av nuvarande bestämmelser. Däremot kommer
            de föreslagna förändringarna att medföra att det för den enskilde
            på ett tydligare sätt än för närvarande står klart var gränsen
            går mellan ett brottsligt och ett straffritt ingripande i sådana
            situationer som har beskrivits i interpellationen.
          </note>
          <note>
            Högsta domstolen har nyligen prövat frågan om nödvärn och nödvärnsexcess.
            Av domen framgår klart att det finns en bred marginal till förmån
            för den som på bar gärning ingriper mot brott. Först om han tar
            till uppenbart oförsvarligt våld kan han dömas, och inte ens då
            fälls han till ansvar om situationen var sådan att han hade svårt
            att besinna sig.
          </note>
          <note>
            I det här sammanhanget bör något också nämnas om reglerna i 23
            kap. brottsbalken om bl.a.
          </note>
          <note>
            medverkan. Det straffrättsliga ansvaret vid medverkan har belysts
            i departementspromemorian Efter Lindome, som professorn i straffrätt,
            Madeleine Leijonhufvud, har utarbetat på regeringens uppdrag.
          </note>
          <note>
            Promemorian mynnar närmast ut i att det finns skäl som talar
            för att lagstiftningen bör innehålla ett utökat medhjälparansvar
            och ett vidgat ansvar för underlåtenhet att hindra, anmäla eller
            avslöja brott.
          </note>
          <note>
            Det bör i sammanhanget framhållas, som också görs i promemorian,
            att det inte är en framkomlig väg att sänka beviskravet i brottmål
            eller att förändra reglerna för bevisbördans placering.
          </note>
          <note>
            Däremot är det viktigt att stötande resultat i rättsskipningen
            undviks.
          </note>
          <note>
            Regeringen har nyligen gett en särskild utredare i uppdrag att
            bl.a. vidare bearbeta de överväganden som har gjorts i den av
            mig nämnda departementspromemorian.
          </note>
          <note>
            I grund och botten handlar Sten Anderssons interpellation om
            att visa respekt för andra människor och deras egendom. Detta
            är inte i första hand en lagstiftningsfråga. I stället är det
            en uppgift för dem som har att förmedla normer i samhället. Jag
            tänker då i första hand på familjen.
          </note>
          <note>
            Men även skolan och andra -- enskilda och organisationer -- som
            kommer i kontakt med främst ungdomar har en mycket viktig funktion
            att fylla på det här området.
          </note>
          <note>
            Regeringen tillsatte redan under 1993
          </note>
          <note>
            Trygghetsutredningen, som bl.a. har till uppgift att undersöka
            hur myndigheter, organisationer, enskilda m.fl. bättre kan samverka
            för att minska brottsligheten och därmed öka tryggheten i samhället.
          </note>
          <note>
            Jag vill framhålla att en av mina viktigaste uppgifter som jusititieminister
            är att bryta brottsutvecklingen. För en ökad rättstrygghet krävs
            dock att alla samhällets aktörer bidrar, var och en på sitt område.
            Kampen mot brottsligheten måste således drivas med kraft och intensitet
            på olika plan. Men självfallet får brottsbekämpningen inte drivas
            så att den går ut över enskildas rättssäkerhet.
          </note>
          <note>
            Anf. 53 STEN ANDERSSON i Malmö (m):
          </note>
          <note>
            Fru talman! Jag tackar för svaret som jag tycker visar att statsrådet
            är medveten om problemen. Jag är också medveten om att det inte
            är så lätt att lösa dem. Men om vi faller undan för argumenten
            att vi inte skall ingripa är risken stor att samhället alltmer
            förfaller.
          </note>
          <note>
            Bakgrunden till min interpellation är ett beklagligt mord i Malmö
            för två månader sedan. Många ställde frågan: Skall vi våga säga
            ifrån då vi själva eller andra blir utsatta för något eller blir
            provocerade, eller skall vi alltid vänta och kalla på polisen?
            Polisen måste ju ofta göra hårda prioriteringar. Tyvärr hinner
            polisen ofta heller inte fram.
          </note>
          <note>
            Mordet i Malmö gäller en man i 50-årsåldern som sade till en
            ung pojke att han inte skulle sparka på den cykel som pojken gett
            sig på. Det slutade med att den äldre mannen drogs in i en trappuppgång.
          </note>
          <note>
            Där blev han brutalt nedslagen, varpå han avled --
          </note>
          <note>
            just på grund av att han hade sett det som sin medborgerliga
            skyldighet att tala om för pojken att det han gjorde faktiskt
            var fel.
          </note>
          <note>
            Efter detta gick polisledningen i Malmöhus län och polisfacket
            ut och varnade kraftigt: Människor skall inte ingripa om de inte
            med 110 % säkerhet kan hantera situationen. Det kan ju låta vettigt.
            Men när vet man att det finns en sådan säkerhet?
          </note>
          <note>
            Man kan ju sitta på en buss där någon skojar genom att stänka
            öl på medpassagerarna. Det kan också handla om barn som rycker
            upp blommor i en plantering eller om att någon som man möter ute
            på gatan tigger om cigaretter. Skall man alltid vara tillmötesgående
            i sådana situationer? Eller skall man inte vara det? Man vet ju
            inte vad som kan hända. Denna människa som frågar om en cigarett
            kan ju vara knarkare och reagera mycket negativt.
          </note>
          <note>
            När man säger till barnen att de inte skall rycka upp blommorna
            i en plantering kan det sluta med att man får en tegelsten genom
            fönstret till vardagsrummet.
          </note>
          <note>
            Jag förstår allt detta, men man får ändå inte helt ge upp. Jag
            är mycket glad för att statsrådet anser att vi inte heller kan
            göra så.
          </note>
          <note>
            Jag förstår också att en person på 50 år, som står ute på torget
            och blir angripen eller ser en nedknarkad person på 110 kg vilt
            svänga ett basebollträ omkring sig, skall vara litet försiktig
            och inte ingripa.
          </note>
          <note>
            Detsamma gäller så klart vid ett väpnat bankrån.
          </note>
          <note>
            Men principen måste ändå vara att vi skall ha som ambition att
            ingripa där vi ser att det finns någon som helst möjlighet för
            oss att på ett vettigt sätt hantera situationen.
          </note>
          <note>
            Det är bra att statsrådet säger att de som griper in skall erhålla
            ett bättre skydd. Det borde även gälla vittnen. Man läser i pressen
            att en del vittnen upplever sin situation som hotfull. Det har
            tyvärr alltför ofta hänt att det som vittnen har sagt i ett polisförhör
            plötsligt är helt glömt efteråt. Man kan misstänka att det förekommit
            någon form av hot mot den personen, som tidigare såg allting så
            klart, men en tid efteråt ser allting mera oklart.
          </note>
          <note>
            Jag tror att statsrådet och jag är helt överens. Jag skulle dock
            vilja tillägga att samhället borde ha någon form av tidig reaktion
            mot ungdomar som begår brott eller som kan misstänkas komma att
            begå brott framöver. Den allmänna uppfattningen i dag är att om
            en 13--15-åring begår ett brott händer ingenting. Man gör några
            noteringar på ett papper och inget mer.
          </note>
          <note>
            En 14-åring, som t.ex. börjat snatta och blir tillsagd: ''Om
            du håller på så här får du kanske inget körkort när du fyller
            18'', uppfattar det som allting annat än ett hot.
          </note>
          <note>
            Det är också helt klart, fru talman, att polisen ibland upplever
            sin situation som hopplös. Man får t.ex. tag på en ung brottsling
            på förmiddagen, men sedan ser man honom eller henne ute någon
            timme senare på samma plats. Om vi inte kommer till rätta med
            detta får det mycket negativa effekter för samhället och, framför
            allt, för ungdomarna. Får de inte klara regler för vad som gäller
            och vilka effekter ett brottsligt handlande har, kommer samhället
            och vi alla totalt att bli de stora förlorarna.
          </note>
          <note>
            Anf. 54 Justitieminister GUN HELLSVIK
          </note>
          <note>
            (m):
          </note>
          <note>
            Fru talman! Sten Andersson i Malmö tar upp och spinner vidare
            på något som jag också påpekade som en mycket viktig del i mitt
            svar, när jag i slutet talade om ansvaret för normgivning. Vi
            är helt överens om att det först och främst är familjerna, men
            även skolan som har ett ansvar. Det är därför inte i första hand
            en lagstiftningsfråga.
          </note>
          <note>
            Sten Andersson efterfrågar förändringar för att vi skall kunna
            ge tidiga och, vill jag tillägga, tydliga reaktioner. Jag kan
            nämna att för bara ett par veckor sedan beslutade regeringen om
            en lagrådsremiss som tar upp en del av dessa punkter.
          </note>
          <note>
            Jag hoppas att vi före sommaren skall kunna lämna en proposition
            till riksdagen.
          </note>
          <note>
            Det vi där tar upp, i den första delen som rör ungdomar, är att
            begränsa möjligheten till åtalsunderlåtelse. Det är ett viktigt
            sätt att vara tydlig. Vi sätter också tidsgränser för hanteringen
            av ungdomsmål.
          </note>
          <note>
            Jag vill också kort kommentera problemet med vittnens rädsla.
            I brottsofferpromemorian, som har resulterat i en proposition
            som riksdagen förhoppningsvis tar ställning till i dagarna, finns
            bl.a. en del förändringar för vittnen. Det innebär att en del
            uppgifter rörande vittnen inte skall bli offentliga, nämligen
            sådana uppgifter som saknar betydelse för själva huvudförhandlingen.
          </note>
          <note>
            Det är alltså i många olika delar som vi försöker nå dessa mål
            som Sten Andersson och jag har gemensamt, nämligen att skapa trygghet.
            För att vi skall skapa trygghet måste vi alla medverka för att
            beivra brott.
          </note>
          <note>
            Anf. 55 STEN ANDERSSON i Malmö (m):
          </note>
          <note>
            Fru talman! Låt mig bara kort korrigera en felsägning. Jag sade
            att en person på 50 år inte skulle attackera en knarkare på 110
            kg. Jag menade så klart en person på 50 kg. En sådan ingriper
            inte, om han eller hon är helt smart, mot en nerdrogad knarkare
            på 110 kg som svänger ett basebollträ.
          </note>
          <note>
            Sedan vill jag tacka för det sista svaret som jag ser positivt
            på. När jag vill ha reaktioner mot de ungdomar som begår brott
            innebär det inte att jag har någonting emot ungdomar. Jag tror
            att det för deras egen skull och deras framtid är viktigt att
            när de kommer in på ett s.k. villospår eller sidospår samhället
            talar om för dem: Nu har du, min vän, passerat gränsen, och det
            tillåter vi inte.
          </note>
          <note>
            Överläggningen var härmed avslutad.
          </note>
          <note>
            10 § Svar på interpellation 1993/94:137 om den ekonomiska brottsligheten
          </note>
          <note>
            Anf. 56 Justitieminister GUN HELLSVIK
          </note>
          <note>
            (m):
          </note>
          <note>
            Fru talman! Lars-Erik Lövdén har ställt ett antal frågor till
            mig som rör regeringens politik mot den ekonomiska brottsligheten.
          </note>
          <note>
            Jag har som svar på tidigare interpellationer från
          </note>
          <note>
            Socialdemokraterna framhållit, att regeringen ser mycket allvarligt
            på den ekonomiska brottsligheten som, inte minst under slutet
            av 1980-talet, kommit att bli ett stort samhällsproblem. Härom
            råder det inga delade meningar mellan Lars-Erik Lövdén och mig.
            Det finns emellertid betydande skillnader mellan regeringens insatser
            och det arbete som socialdemokratiska regeringar har lagt ner
            i kampen mot den ekonomiska brottsligheten.
          </note>
          <note>
            Socialdemokraterna kritiserar regelbundet regeringen för att
            vara ointresserad av eller för att av ideologiska skäl överse
            med den ekonomiska brottsligheten. För regeringen, som värnar
            om en marknadsekonomi baserad på näringsfrihet, fri konkurrens,
            entreprenörskap, valfrihet, moral och etik, är det självklart
            en viktig uppgift att effektivt och på bred front förebygga och
            bekämpa en brottslighet, som bl.a. utgör ett hot mot marknadsekonomin
            och mot moralen i affärslivet.
          </note>
          <note>
            Lars-Erik Lövdén menar, att den socialdemokratiska oppositionen
            ligger bakom den pågående satsningen mot den ekonomiska brottsligheten.
            Jag vill emellertid framhålla, att regeringen under hela mandatperioden
            varit aktiv när det gäller att förbereda och genomföra åtgärder
            för att öka kampen mot den ekonomiska brottsligheten.
          </note>
          <note>
            Så har regeringen bl.a. tagit initiativ till översyn av skattebrottslagen
            och uppbördslagstiftningen samt vissa delar av aktiebolagslagstiftningen
            och konkurslagstiftningen, reglerna om beslag och husrannsakan
            samt reglerna om näringsförbud.
          </note>
          <note>
            Vidare har regeringen fattat beslut om nya och effektivare samarbetsformer
            mellan de berörda myndigheterna på grund av vad som kommit fram
            inom ramen för de två projekten RÅSOP och
          </note>
          <note>
            Rubicon. Regeringen har också fattat beslut om omfattande ekonomiska
            satsningar. Inom det aktuella området vill jag särskilt nämnda
            de sammanlagt 110 miljoner kronor som under innevarande och kommande
            budgetår satsas på polisväsendet i kampen mot den grövre kriminaliteten
            och då särskilt den ekonomiska brottsligheten. Vidare kommer åklagarväsendet
            att tillföras medel för 30 nya åklagare det kommande budgetåret
            vilket innebär en fördubbling av antalet eko-åklagare. Skatte-
            och exekutionsväsendet förstärks också med sammanlagt ca 200 miljoner
            kronor för en effektivare skattekontroll innevarande och kommande
            budgetår.
          </note>
          <note>
            Regeringens samlade insatser har nu lett till att vi kunnat flytta
            fram positionerna och fatta ett flertal beslut, som kommer att
            bli avgörande för en effektiv kamp mot ekobrottsligheten, och
            det är dessa beslut som nu är föremål för Lars-Erik
          </note>
          <note>
            Lövdéns interpellation.
          </note>
          <note>
            Ökade resurser är emellertid inte kungsvägen till en effektiv
            ekobrottsbekämpning. Kampen mot den ekonomiska brottsligheten
            måste för att bli framgångsrik föras av myndigheter som generellt
            är bärkraftiga och väl rustade för sina uppgifter.
          </note>
          <note>
            När det t.ex. gäller polisen är grundförutsättningen för ett
            framgångsrikt brottsbekämpande arbete i allmänhet att det finns
            ett tillräckligt stort antal poliser. 1990 var antalet poliser
            så lågt som 15 300
          </note>
          <note>
            på grund av de socialdemokratiska regeringarnas beslut under
            1980-talet om en kraftig minskning av antalet antagna polisaspiranter.
            I juli i år har vi återigen mer än 17 100 poliser i riket och
            nästa år kommer vi att ha över 17 500.
          </note>
          <note>
            Jag är, som Lars-Erik Lövdén vet, motståndare till att lösa problem
            av det slag det här är fråga om genom att bilda nya myndigheter.
            Däremot anser jag att det finns en hel del att göra vad gäller
            de olika myndigheternas inre organisation och samarbetet myndigheterna
            emellan.
          </note>
          <note>
            Rollfördelningen mellan åklagare och polis står här i förgrunden.
          </note>
          <note>
            Regeringen har, som jag nyss nämnde, helt nyligen beslutat om
            en ny organisation för
          </note>
          <note>
            Rikskriminalpolisen, och den ger
          </note>
          <note>
            Rikskriminalpolisen en mer profilerad ställning inom Rikspolisstyrelsen.
            Den ekonomiska brottsligheten har i detta sammanhang uppmärksammats
            särskilt genom det regeringsuppdrag som lagts på Riksåklagaren
            om bildandet av ett centralt ekobrottskommando.
          </note>
          <note>
            Organisationsförändringar kommer också att ske under åklagarledning
            i syfte att skapa bättre möjligheter generellt när det gäller
            samverkan mellan polis och åklagare. Några nya myndigheter behövs
            inte, som jag tidigare nämnt, men väl en förbättrad lednings-
            och samverkansstruktur.
          </note>
          <note>
            Åklagarens möjligheter att ta ansvar för den övergripande operativa
            ledningen i komplicerade förundersökningar måste underlättas.
          </note>
          <note>
            Också inom skatteförvaltningen har ett förändringsarbete inletts
            vilket bl.a. kommer att medföra att resursåtgången för den s.k.
          </note>
          <note>
            grundhanteringen minskar och att andelen kvalificerade eko- och
            skattebrottsrevisorer ökar.
          </note>
          <note>
            En rättssäker skatteprocess är av största betydelse för att upprätthålla
            respekten för och lojaliteten mot skattesystemet. Om detta råder
            förhoppningsvis ingen politisk oenighet. Som Lars-
          </note>
          <note>
            Erik Lövdén vet, har regeringen på grund av
          </note>
          <note>
            Rättssäkerhetskommitténs betänkande, också lagt fram förslag
            om åtgärder för att förbättra rättssäkerheten vid beskattningen.
            Vid utformningen av förslaget har vi lagt stor vikt vid att reglerna
            inte får vara sådana att de på ett felaktigt sätt försvårar myndigheternas
            kontrollverksamhet. Jag anser inte som Lars-Erik
          </note>
          <note>
            Lövdén att skattekontrollen försvåras av förslaget.
          </note>
          <note>
            Regeringens politik syftar alltså sammantaget till att utan systemförändringar
            eller ändringar i myndighetsstrukturen, men i nära samverkan mellan
            väl rustade myndigheter med en tydlig rolloch ansvarsfördelning
            effektivisera kampen mot den ekonomiska brottsligheten.
          </note>
          <note>
            Lars-Erik Lövdén frågar nu vilka konkreta åtgärder regeringen
            avser att vidta för att verkställa riksdagens beslut om ökade
            resurser till ekobrottsbekämpningen. Svaret på den frågan är,
            att regeringen enligt gängse rutiner i regleringsbrev kommer att
            ställa medlen till myndigheternas förfogande och meddela sådana
            föreskrifter och riktlinjer för medelsanvändningen som tillgodoser
            riksdagens och regeringens intentioner.
          </note>
          <note>
            Lars-Erik Lövdén frågar vidare om regeringen är beredd att vidta
            åtgärder så att en ny samordnad organisation för bekämpande av
            ekonomisk brottslighet kan träda i kraft redan under hösten
          </note>
          <note>
            1994.
          </note>
          <note>
            I regeringsbeslutet rörande inrättandet av rikskommandot mot
            ekonomisk brottslighet har
          </note>
          <note>
            Riksåklagaren fått direktiv att starta verksamheten senast den
            1 juli 1995. Vi har inte bedömt det rimligt och möjlighet att
            kräva att verksamheten i sin helhet är fullt utvecklad tidigare.
            Vi håller det emellertid inte för uteslutet att verksamheten helt
            eller delvis kan komma att starta tidigare, och vi förutsätter
            att myndigheterna kommer att lägga ner all kraft på att komma
            i gång med verksamheten så snart det kan ske.
          </note>
          <note>
            Lars-Erik Lövdén frågar också om regeringen är beredd att, utöver
            den centralt anordnade organisationen, tillskapa motsvarande samordnade
            resurser regionalt och främst i storstadsområdena.
          </note>
          <note>
            I ett särskilt regeringsbeslut har Riksåklagaren fått i uppdrag
            att utreda förutsättningarna för inrättandet av regionala ekobrottskommandon.
            Vi har emellertid bedömt det lämpligt att inhämta erfarenheter
            från arbetet i rikskommandot innan en sådan ordning införs. När
            detta kan ske är emellertid ytterst beroende av Riksåklagarens
            uppfattning om lämpligheten med en sådan ordning och möjlighterna
            när det gäller genomförandet.
          </note>
          <note>
            Självfallet är verksamheten i storstadsregionerna här av särskilt
            intresse.
          </note>
          <note>
            Vad gäller frågan om en översyn av lagstiftningen i syfte att
            förenkla och samordna regler så att man försvårar för ekobrottslingarna
            att utnyttja lagstiftningen för sina syften vill jag peka på de
            två utredningar, som jag berört tidigare, och som tillsattes förra
            året nämligen den som skall se över uppbördslagstiftningen och
            1993 års skattebrottsutredning. Dessa båda utredningars uppdrag
            är just det som efterlyses av Lars-Erik
          </note>
          <note>
            Lövdén. Med samma målsättning bereds inom mitt departement också
            frågan om en översyn av bestämmelserna om brott mot borgenärer
            i brottsbalken och frågor om lagstiftningsåtgärder inom konkursrättens
            område.
          </note>
          <note>
            Avslutningsvis frågar Lars-Erik Lövdén om jag anser det vara
            förenligt med grundlagens krav på saklighet och opartiskhet att
            i en av regeringen utgiven och av statsmedel finansierad informationsbroschyr,
            bedriva en ensidig och partipolitiskt inriktad agitation.
          </note>
          <note>
            Svaret på frågan är givetvis nej! Någon sådan agitation förs
            inte heller. Vi har genom den information som lämnas i skriften
            ''Svart på vitt'' på ett sakligt sätt redovisat vilka åtgärder
            som har vidtagits i kampen mot den ekonomiska brottsligheten de
            senaste 20 åren. Hur förargligt det nu än må vara så innehåller
            den fakta som kanske inte är så smickrande för Socialdemokraterna.
          </note>
          <note>
            Detta får dock inte avhålla oss från att lämna information.
          </note>
          <note type="speaker">
            Anf. 57 LARS-ERIK LÖVDÉN (s):
          </note>
          <note>
            Fru talman! Jag vill tacka justitieministern för det långa och
            utförliga svaret. Svaret snarare understryker än döljer det faktum
            att regeringen har varit alltför passiv i frågan om kampen mot
            ekobrotten, även om regeringen så här i elfte timmen kvicknar
            till som en följd av opinionstrycket. I sedvanlig ordning beskyller
            justitieministern socialdemokraterna för att vara ansvariga för
            situationen i stället för att ta sitt eget ansvar.
          </note>
          <note>
            Det började inte särskilt bra för justitieministern på det här
            området. 1991 togs ekobrottsligheten bort som prioriterat område
            för polisen, med motiveringen att den typen av brott främst drabbar
            det allmänna. Nu säger justitieministern att regeringen under
            hela mandatperioden har varit aktiv när det gäller att förbereda
            och genomföra åtgärder för att öka kampen mot den ekonomiska brottsligheten.
            Det är egentligen bara justitieministern och regeringen som har
            den uppfattningen. Ekobrottsbekämpare på fältet, konkursförvaltare
            som Rolf Åbjörnsson och en mängd debattörer, inklusive många borgerliga
            ledarskribenter, hyser en helt annan uppfattning om regeringens
            aktivitet på området.
          </note>
          <note>
            Nu kommer också kritiken från näringslivet. Den
          </note>
          <note>
            30 mars i år redovisade Industriförbundets VD
          </note>
          <note>
            Magnus Lemmel, vid ett seminarium för riksdagsledamöterna, näringslivets
            syn på den ekonomiska brottsligheten och dess effekter. Från näringslivets
            håll säger man nu öppet att konkurrensaspekten i samband med ekobrott
            har underskattats i den allmänna debatten.
          </note>
          <note>
            Magnus Lemmel framhöll bl.a. att den allmänna moralupplösningen
            hos företagare är särskilt farlig för nystartade företag. Den
            utbredda ekobrottsligheten riskerar genom smittoeffekter att få
            förödande effekter för en sund affärsmoral, hävdade Magnus Lemmel.
            Han konstaterade också att det är hög tid för näringslivets företrädare
            att aktivt medverka till att moralen på det här området stärks.
            Industriförbundet sade sig vara berett att medverka i den informationskampanj
            mot ekobrottslighet som var socialdemokraternas förslag och som
            riksdagen mot de borgerliga regeringspartiernas vilja nyligen
            beslutade om.
          </note>
          <note>
            Det är socialdemokratin som har varit pådrivande under de senaste
            åren, när det gäller att vidta åtgärder för ekobrottsbekämpningen.
            Detta har nu också gett resultat i riksdagen. Den senaste vintern
            har riksdagen förklarat sig beredd att ge ökade resurser till
            ekobrottsbekämpningen. Trots hårt motstånd från regeringspartierna
            finns det nu beslut om att satsa totalt 128 miljoner kronor extra
            på brottsbekämpning under nästa budgetår.
          </note>
          <note>
            I stort sett alla de förslag som vi socialdemokrater har lagt
            fram har vunnit riksdagens gehör. Efter riksdagens beslut är det
            nu nödvändigt för regeringen att handla. Vi välkomnar självfallet
            regeringens beslut om att nu se till så att man verkställer det
            socialdemokratiska förslaget om en ny organisation för ekobrottsbekämpning.
            Det är senkommet men det är välkommet.
          </note>
          <note>
            Inrättandet av ett ekobrottskommando är en viktig fråga för oss
            när det gäller att komma åt ekobrotten. Även om det återstår att
            se om det centrala ekobrottskommandot blir den effektiva, operativa
            ledning som vi socialdemokrater har efterfrågat är det bra att
            riksåklagaren har fått i uppdrag att snarast lägga fram ett förslag
            om ett ekobrottskommando.
          </note>
          <note>
            Vi skrev i vår motion i januari följande: Inom ramen för denna
            nya ekobrottsorganisation bör den operativa verksamheten bygga
            på arbetslag, där såväl ekopoliser, ekonomer, åklagare och skatterevisorer
            kan ingå. Genom ett sådant lagarbete kan resurserna koncentreras
            och utnyttjas på effektivaste sätt. Var och en ingående yrkesfunktion
            bör dock formellt kunna stå kvar inom den egna myndighetens organisation.
          </note>
          <note>
            Vi efterlyser både en central ekobrottsorganisation och regionala
            organisationer med det här upplägget.
          </note>
          <note>
            Det är, som jag sade tidigare, bra att regeringen så här långt
            har biträtt vårt förslag i det här avseendet.
          </note>
          <note>
            Vad som däremot inte är bra är att regeringen är så långsam i
            sin hantering. Först den 1 juli nästa år är regeringens riktmärke.
            Vi menar att man mot bakgrund av det utredningsarbete som har
            bedrivits under lång tid -- jag erinrar om riksåklagarens och
            rikspolischefens rapport i januari 1992 -- redan inom några månader
            borde kunna sjösätta en ny sådan här organisation för ekobrottsbekämpning.
          </note>
          <note>
            Fru talman! En effektiv kamp mot ekobrotten kräver tre saker:
          </note>
          <note>
            1. En bättre organisation. Där är regeringen nu med på tåget,
            efter att Socialdemokraterna har drivit regeringen framför sig.
          </note>
          <note>
            2. Utökade resurser. Riksdagen har nu beslutat om det, och det
            borde vara välkommet för justitieministern.
          </note>
          <note>
            3. En bättre lagstiftning. Jag vill konstatera att regeringen
            på det området under de här åren har bedrivit en politik som snarare
            underlättat ekobrotten än medverkat till att motverka dem. Jag
            skall bara nämna några punkter.
          </note>
          <note>
            Genom slopandet av generalklausulen mot skatteflykt, genom förändringar
            i bevis- och betalningssäkringslagen och nu senast genom de förslag
            som ligger på grundval av
          </note>
          <note>
            Rättssäkerhetskommitténs betänkande kommer det att bli betydligt
            svårare för myndigheterna att komma åt den här typen av ekobrott.
            Samtidigt har regeringen gjort så allvarliga ingrepp i skattelagstiftningen
            att skatteplanering och skattefusk underlättas snarare än motverkas.
          </note>
          <note>
            Jag vill avslutningsvis ställa ett par frågor till justitieministern:
            Är justitieministern beredd att se till att den nya organisationen
            kan träda i kraft redan i höst? Är justitieministern beredd att
            se till att de medel som har anvisats också kommer den direkta
            ekobrottsbekämpningen till del och inte tunnas ut i polisorganisationen?
          </note>
          <note type="speaker">
            Anf. 58 TALMANNEN:
          </note>
          <note>
            Jag får erinra om de debattregler som gäller.
          </note>
          <note type="speaker">
            Anf. 59 HANS GÖRAN FRANCK (s):
          </note>
          <note>
            Fru talman! Jag har framställt en interpellation om kriminalpolitiken
            som skall debatteras senare. I
          </note>
          <note>
            den interpellationen finns en fråga som hör till den här debatten,
            och därför vill jag göra ett kortare inlägg redan nu.
          </note>
          <note>
            Den fråga jag ställde till justitieministern i min interpellation
            var denna: Är regeringen beredd att göra ekonomisk och organiserad
            brottslighet till högprioriterade områden i brottsbekämpningen
            på samma sätt som gäller i fråga om vålds- och narkotikabrott?
          </note>
          <note>
            Justitieministern har gett mig ett svar i ett stycke i interpellationssvaret,
            men hon svarar inte på min fråga. Hon säger att regeringens kriminalpolitik
            innefattar kraftfulla åtgärder mot den ekonomiska och organiserade
            brottsligheten. Men min fråga gällde ju om justitieministern var
            beredd att ge samma höga prioritet åt kampen mot den ekonomiska
            och organiserade brottsligheten som mot narkotika- och våldsbrottsligheten.
          </note>
          <note>
            Jag uppfattar justitieministerns svar på den här punkten som
            undvikande, eftersom det inte står någonting om detta. Det är
            något förvånande att justitieministern inte svarar mig direkt
            på denna fråga, eftersom det har förekommit en riksdagsbehandling,
            där synen var en annan än den som justitieministern har företrätt.
            Jag vill därför ha ett klart svar på min enkla fråga.
          </note>
          <note>
            Jag vet att justitieministern tidigare hela tiden har sagt, att
            eftersom den ekonomiska och organiserade brottsligheten inte avser
            enskilda personer, på samma sätt som den andra högprioriterade
            brottsligheten, vill hon inte ändra uppfattning, trots att det
            finns övertygande och omfattande belägg för att det i väldigt
            hög grad drabbar just enskilda.
          </note>
          <note>
            I morse, fru talman, förekom det ett inslag i radions
          </note>
          <note>
            Ekoprogram som var alarmerande, på det sättet att det i en ny
            undersökning från polishåll talas om att den organiserade brottsligheten
            omsätter närmare
          </note>
          <note>
            70 miljarder kronor. Mot den bakgrunden är de åtgärder som regeringen
            står för trots allt mycket blygsamma.
          </note>
          <note>
            Det är dessutom så, vilket jag i detta sammanhang särskilt vill
            understryka, att den organiserade brottsligheten hotar att bli
            långt värre. Nu talar jag om den organiserade brottsligheten,
            som i mångt och mycket sammanhänger med den ekonomiska brottsligheten.
            Men det som är det stora riskmomentet nu är den internationella
            utvecklingen. Visserligen har regeringen medverkat vid ett seminarium
            i de här frågorna som hölls för en tid sedan, vilket är intressant,
            men jag anser att det fortfarande görs en klar underskattning
            av problemets storleksordning.
          </note>
          <note>
            Jag kan stödja mig inte bara på vad riksdagen har sagt utan också
            på detta att riksdagsrevisorerna klart och tydligt har sagt att
            de anser att det är en brist på ledning från regeringens sida.
            Det är en allvarlig kritik.
          </note>
          <note>
            Lars-Erik Lövdén var inne på vad Rolf Åbjörnsson har sagt vid
            tidigare tillfällen, men häromdagen höll han ett anförande i södra
            Sverige där han klart underkände de åtgärder som regeringen vidtar
            -- de är helt otillräckliga, enligt hans mening.
          </note>
          <note>
            Justitieministern sammanfattar kort sina synpunkter till mig
            i ett enda stycke, och det är ganska blygsamt. Justitieministern
            säger att straffen för häleri och svindleri har skärpts. Hon talar
            om ett centralt ekobrottskommando och om bättre samverkansformer.
            Hon talar vidare om en översyn av skattebrottslagen. På den punkten
            gav ju riksdagen underkänt åt regeringen, genom ett riksdagsbeslut
            som fattades i mars månad, där en majoritet ville klart förstärka
            skattekontrollen.
          </note>
          <note>
            Anf. 60 Justitieminister GUN HELLSVIK
          </note>
          <note>
            (m):
          </note>
          <note>
            Fru talman! Låt mig börja med frågan om prioritering av ekobrottsbekämpning.
            Jag trodde inte att det var nödvändigt att säga det som jag trodde
            var allmänt känt, nämligen att regeringen i sin regeringsdeklaration
            inför detta riksdagsår markerade att även ekobrott skall vara
            prioriterade. Jag utgick från att riksdagen nogsamt tar del av
            vad regeringen uttalar som sina målsättningar.
          </note>
          <note>
            Det är riktigt, som Lars-Erik Lövdén påpekade, att vi när vi
            tillträdde som regering inte hade med ekobrottsbekämpning som
            ett prioriterat område, av det enkla skälet att resurserna för
            ekobrottsbekämpningen hade nedrustats under andra halvan av 80-talet.
            Det vore därför ohederligt att säga att det var möjligt att prioritera
            ekobrottsbekämpningen när vi tillträdde. Det gick inte att prioritera
            allt. Det saknades över 1 000
          </note>
          <note>
            poliser i Sverige. Ekobrottsorganisationen var nedrustad.
          </note>
          <note>
            Om jag hade varit i samma situation i dag skulle jag fortfarande
            ha stått för att det är brott mot person och narkotikabrottslighet
            som måste komma i första hand när man måste välja.
          </note>
          <note>
            Nu har vi under dessa två och ett halvt år byggt upp resurserna
            och har därmed möjlighet att även prioritera ekobrottsbekämpningen.
            Nu kan vi med hedern i behåll säga att vi kan göra detta.
          </note>
          <note>
            Det är inte bara vi från regeringens sida som hävdar att det
            var en nedrustning under andra halvan av
          </note>
          <note>
            80-talet. Hans Göran Franck åberopade riksdagens revisorer, som
            helt klart framför kritik. Men det kan vara intressant att ta
            del av det de säger: Mot slutet av 80-talet avmattades arbetet
            med den ekonomiska brottsligheten. Polisen lyckades inte fylla
            vakanser inom ekorotlarna i tillräcklig utsträckning. Ärendebalanserna
            växte och många brottsanmälningar blev inte föremål för utredning.
          </note>
          <note>
            Det blev allt tydligare att myndigheterna inte hade resurser
            och kompetens att klara av situationen.
          </note>
          <note>
            Notera att detta var i slutet av 80-talet. Det var den situation
            som rådde när vi tillträdde. Den som tror att man kan bygga upp
            en så kvalificerad organisation över en dag eller över ett år
            inser inte vad en sådan organisation egentligen innebär.
          </note>
          <note>
            Jag skulle också vilja göra en koppling till det
          </note>
          <note>
            Ekoinslag i morse som Hans Göran Franck nämnde. Där fanns ytterligare
            intressant information som stämmer med det vi skriver i vår skrift
            Svart på vitt, nämligen att det i slutet av 70-
          </note>
          <note>
            talet -- då var det inte socialdemokratiska regeringar -- lades
            upp en plan för hur man skulle kunna beivra ekobrott. Bl.a. 1978
            kom en utredning som visade på hur man skulle kunna bygga upp
            organisation inom polis och andra berörda myndigheter för att
            angripa den ekonomiska brottsligheten och annan organiserad brottslighet.
            Men vi skall komma ihåg att de planer som lades upp under de borgerliga
            åren -- det framgår tydligt av skriften Svart på vitt -- höll
            fram till mitten av 80-talet. Sedan var det en successiv nedrustning.
          </note>
          <note>
            Till de konkreta frågorna. När det gäller organisationen för
            den centrala ekobrottsbekämpningen tycker jag att det framgick
            tydligt av mitt tidigare svar att det inte går att ge något löfte
            om att denna skall kunna starta till hösten. Vi satte i gång RÅSOP-projektet
            tillsammans med riksåklagaren för att få erfarenhet. Nu gäller
            det att vidareutveckla de erfarenheter som RÅSOP-projektet har
            gett.
          </note>
          <note>
            Enligt riksåklagarens bedömning är det inte möjligt att komma
            i gång till hösten. Men vi har markerat att man senast sommaren
            1995 skall komma i gång.
          </note>
          <note>
            Är det praktiskt möjligt skall man självklart starta tidigare.
          </note>
          <note>
            När det sedan gäller medel till ekobrottsbekämpningen har vi
            hittills från regeringens sida varit mycket tydliga i fråga om
            hur de tidigare anslagna medlen för ekobrottsbekämpning skulle
            användas. Vi är självklart beroende av -- och där kan Lars-Erik
          </note>
          <note>
            Lövdén och jag hjälpas åt -- att Rikspolisstyrelsen ser till
            att medlen används just för de ändamål som framgår av regeringens
            direktiv och riksdagens beslut.
          </note>
          <note type="speaker">
            Anf. 61 LARS-ERIK LÖVDÉN (s):
          </note>
          <note>
            Fru talman! Först till det sistnämnda. Vi har ett problem när
            det gäller resursanvändningen.
          </note>
          <note>
            Numera har vi ett fritt resursutnyttjande på den lokala nivån.
            En sådan ordning har både justitieministerns parti och mitt parti
            varit påskyndare av. Men det har också lett till resultatet att
            man på lokal nivå kan styra bort resurser från ekobrottsbekämpande
            till annan brottsbekämpning. Det var det som skedde i slutet av
            80-talet.
          </note>
          <note>
            Jag tycker att det är oerhört angeläget att de satsningar som
            nu görs, som främst riksdagen har tagit initiativ till, också
            får som resultat att pengarna verkligen används till ekobrottsbekämpning.
            Jag skall gärna via
          </note>
          <note>
            Rikspolisstyrelsen göra vad jag kan. Men jag tror också att det
            är nödvändigt att regeringen utformar mycket tydliga direktiv
            i det avseendet när man skriver sina regleringsbrev. Annars kan
            vi få en utveckling där pengarna så att säga tunnas ut i organisationen
            och inte kommer till verklig användning på det här området.
          </note>
          <note>
            Justitieministern har broschyren Svart på vitt framför sig. Hon
            rubricerar den som ett sakligt sätt att redovisa vilka åtgärder
            som har vidtagits i kampen mot ekobrottsligheten de senaste 20
            åren och hävdar att den enbart innehåller fakta. Den här broschyren
            är en moderat valbroschyr, bekostad av skattebetalarna och utgiven
            av regeringskansliet.
          </note>
          <note>
            Det ni gör i den här rapporten är att ni glömmer viktiga fakta.
            Ni glömmer att Moderaterna under
          </note>
          <note>
            80-talet röstade emot varje förslag som
          </note>
          <note>
            Socialdemokraterna lade fram som syftade till att komma till
            rätta med skattefusk och skatteplanering. Vi räknade ut att det
            blev 36--0 på den tiden.
          </note>
          <note>
            Ni glömmer att ni i riksdagen röstat emot varje förslag till
            resurstillskott och ny organisation sedan
          </note>
          <note>
            1991. Men nu har ni trängts in i en position där ni tvingas att
            genomföra riksdagens beslut.
          </note>
          <note>
            Ni glömmer att det var Socialdemokraterna tillsammans med Vänstern
            och Ny demokrati som beslutade om medel för att inrätta finanspolisen,
            mot de borgerliga partiernas önskan. Det står det inte något om
            i broschyren, men ni skriver att idén med finanspolis är mycket
            bra.
          </note>
          <note>
            Ni glömmer att skattereformen var en mycket väsentlig reform
            för att motverka skatteplanering och skattefusk. Ni har nu rivit
            upp stora delar av skattereformen och öppnat spelrummet fritt
            för skattefusk och skatteplanering. Tillsammans med de åtgärder
            som ni har vidtagit -- generalklausulen, bevissäkringslagen och
            de förslag som kommer från rättssäkerhetskommittén -- kommer de
            att väsentligt försvaga samhällets möjligheter att ingripa mot
            ekobrott.
          </note>
          <note>
            Ni glömmer, vilket ni inte heller skriver i rapporten om, att
            förslaget om ett ekobrottskommando med regionala enheter är ett
            förslag som
          </note>
          <note>
            Socialdemokraterna har drivit i flera år och som ni har sagt
            nej till ända tills nu, när ni tvingades inse att riksdagen skulle
            fatta beslut i ärendet och att ni var tvungna att verkställa det
            beslutet.
          </note>
          <note type="speaker">
            Anf. 62 HANS GÖRAN FRANCK (s):
          </note>
          <note>
            Fru talman! Det Lars-Erik Lövdén sade senast känner alla vi som
            har följt den här debatten i riksdagen innan Gun Hellsvik blev
            justitieminister till. På den tiden utformade Moderaterna reservationer
            som i sak gick ut på att det här inte var det allvarliga problem
            som övriga ansåg. Det beklagliga är egentligen att de partier
            som då hade en annan inställning i alltför hög grad har lyssnat
            på moderaterna.
          </note>
          <note>
            Jag vill inte göra någon lovprisning av allt som gjorts i det
            förgångna. Tvärtom har jag hört till kritikerna under hela min
            riksdagstid. Jag har kritiserat att det gjorts alldeles otillräckligt
            åt ekobrottsligheten och den organiserade brottsligheten. Jag
            har praktiskt taget varje år framfört den här kritiken.
          </note>
          <note>
            Det hjälper inte justitieministern särskilt mycket att det har
            funnits underlåtenhetssynder tidigare.
          </note>
          <note>
            Den tempoförlust som gjordes här gjordes då Gun
          </note>
          <note>
            Hellsvik tillträdde som justitieminister och bagatelliserade
            ekobrottsligheten. Sedan har hon kommit på andra tankar. Men det
            var en temopförlust som gjordes som jag tycker var mycket olycklig.
          </note>
          <note>
            Men justitieministern vill fortfarande inte klart och entydigt
            svara på frågan om prioritering i samma grad. Justitieministern
            talar om att man nu, till skillnad från vissa tidigare regeringsdeklarationer,
            säger att ekobrottsligheten skall vara prioriterad.
          </note>
          <note>
            Men den signal som jag tycker är så viktig att den ges är att
            ekobrottslighet har samma höga prioritet som den övriga allvarliga
            brottsligheten i form av våldsbrottslighet och narkotikabrottslighet.
          </note>
          <note>
            Nu säger justitieministern: Jamen, det är inte så märkvärdigt
            att vi inte kunde säga det här tidigare.
          </note>
          <note>
            Då hade vi inte byggt upp det vi tänker göra, osv.
          </note>
          <note>
            Men samma problem finns ju i hög grad när det gäller våldsbrottsligheten.
            Jag menar att det inte går att krypa undan på den här punkten,
            utan här måste man vara tydlig. Det är den tydliga signalen som
            jag efterlyser.
          </note>
          <note>
            Till slut vill jag säga att när det gäller lagstiftningsåtgärderna
            brister det betänkligt i förslag från regeringens sida.
          </note>
          <note>
            Anf. 63 Justitieminister GUN HELLSVIK
          </note>
          <note>
            (m):
          </note>
          <note>
            Fru talman! Jag börjar undra vad Hans Göran
          </note>
          <note>
            Franck menar med att prioritera. Från regeringens sida har vi
            markerat att vi med de uppbyggda resurserna prioriterar narkotikabrott,
            våldsbrott och ekobrott. Om man kan säga det tydligare vet jag
            inte. Att det är jämställt är så tydligt som det kan vara. Men
            om vi säger att så skulle vi ha sagt tidigare så är vi tillbaka
            till det som jag gång på gång har sagt, nämligen att det inte
            vore hederligt. I och med att resurserna under andra hälften av
            80-talet rustades ner fanns inte förutsättningarna att högprioritera
            ekobrottsbekämpningen när vi tillträdde. Självfallet är all brottsbekämpning
            av betydelse. Men när man talar om att prioritera är det fråga
            om vad man skall ta först, när man inte klarar av allt på en gång.
          </note>
          <note>
            Även om Lars-Erik Lövdén gled över orden mycket snabbt var de
            ord som sades övermaga. De gick ut på att socialdemokraterna i
            riksdagen tagit initiativ till de resurser som tilldelats. Det
            är helt rätt att socialdemokraterna har tagit initiativet på en
            del punkter. Men att få det att låta som att det är merparten
            av de ca 10 miljarder som avsatts för
          </note>
          <note>
            Polisen eller ens merparten av de medel som avsatts för ekobrottsbekämpningen
            är övermaga.
          </note>
          <note>
            Jag vill också understryka att i formuleringarna rörande finanspolisen
            -- om Lars-Erik Lövdén läser vad där står -- står det icke att
            regeringen har föreslagit detta, utan där står faktiskt att det
            är på riksdagens initiativ. Var och en som är insatt, bl.a.
          </note>
          <note>
            Lars-Erik Lövdén, bör förstå att detta inte är något försök att
            föra fram oss själva. Däremot var vi kritiska, eftersom vi menade
            att det var för tidigt.
          </note>
          <note>
            Lars-Erik Lövdén vet lika väl som jag att det också tog tid innan
            man kom i gång. Det skedde långt efter att medlen för denna verksamhet
            var anslagna.
          </note>
          <note>
            Jag tycker att det är ganska ointressant att diskutera vem som
            väckte förslaget om ekobrottskommando.
          </note>
          <note>
            I vart fall finns det en socialdemokratisk motion från det första
            riksdagsåret när vi satt i regeringsställning. Den visade att
            man var ute efter en särskild myndighet. I vart fall använde man
            detta som rubrik. Mot detta har jag, vilket också framgår av mitt
            svar, haft invändningar. Däremot menar jag att när resurserna
            väl har byggts upp, blir nästa steg att se till att resurserna
            samordnas. Jag är glad att vi är överens på den punkten.
          </note>
          <note>
            När det gäller frågan om hur de befintliga resurserna kommer
            att utnyttjas har vi i regeringen möjlighet att ange tydliga mål,
            vilket jag också menar att vi har gjort. Sedan är det i första
            hand
          </note>
          <note>
            Rikspolisstyrelsen som är tillsynsmyndighet med skyldighet att
            se till att de av regering och riksdag uppställda målen uppfylls.
            Där har Lars-Erik
          </note>
          <note>
            Lövdén som ledamot i Rikspolisstyrelsens styrelse möjlighet att
            tillgodose bådas våra intressen av att pengarna används för de
            uppsatta målen.
          </note>
          <note>
            Slutligen litet grand om Lars-Erik Lövdéns påståenden, som i
            och för sig är riktiga, om att vi från moderat sida under 80-talet
            gick emot åtskilliga av de socialdemokratiska förslagen om ändrad
            lagstiftning som skulle underlätta skattekontroll. Men vad Lars-Erik
            Lövdén inte påpekade var att gemensamt för de förslag som vi gick
            emot -- i vart fall de som jag på rak arm kan minnas, men jag
            tror att det var genomgående -- var rättssäkerhetsskälen.
          </note>
          <note>
            För oss moderater är det otroligt viktigt att inte ha allmänna
            formuleringar som lämnar öppet för makthavarna att litet i efterhand
            bestämma om vad som är brottsligt och icke brottsligt, utan var
            och en i Sverige skall med hjälp av lagreglerna kunna förutse
            effekten av sitt handlande.
          </note>
          <note>
            På motsvarande sätt har Lars-Erik Lövdén och jag skilda uppfattningar
            exempelvis när det gäller centraliserade datoriserade förspaningsregister,
            vilket kan vara intressant i fråga om den brottslighet som vi
            nu talar om. Det är bara att konstatera att vi har olika syn på
            hur viktig individens integritet och rättssäkerhet är.
          </note>
          <note type="speaker">
            Anf. 64 LARS-ERIK LÖVDÉN (s):
          </note>
          <note>
            Fru talman! Det av justitieministern sist nämnda kan väl delvis
            vara riktigt. Det ser man nu när det gäller regeringens sätt att
            förverkliga
          </note>
          <note>
            Rättssäkerhetskommitténs förslag, vilket innebär att skattemyndigheternas
            befogenheter att vidta kontrollåtgärder mot den skattskyldiges
            vilja begränsas och överförs till länsrätt.
          </note>
          <note>
            Det kommer i framtiden att bli oerhört svårt för skattemyndigheterna
            att hantera dessa frågor utan att möjlighet ges att undanröja
            bevis och att så att säga skotta igen efter sig. Detta är en fråga
            som har påtalats både av dem som är verksamma inom skatteförvaltningen
            samt också av en mängd remissinstanser när det gäller
          </note>
          <note>
            Rättssäkerhetskommitténs betänkande.
          </note>
          <note>
            Exempelvis Civilekonomernas riksförbund säger att förslaget är
            administrativt komplicerat, teoretiskt ofullgånget, praktiskt
            ohanterligt, ur effektivitetssynpunkt oöverblickbart och att det
            allvarligt kommer att försvaga möjligheterna att ingripa.
          </note>
          <note>
            Ni vidtar alltså åtgärder som allvarligt kommer att försvaga
            möjligheterna att komma åt skattebrotten.
          </note>
          <note>
            Enligt regeringens proposition om anpassning till
          </note>
          <note>
            EG och ESS-avtalen låter ni däremot övervakningsorganen komma
            in utan att förvarna företagen just för att som ni skriver: Det
            är inte möjligt att underrätta företagen, därför att en underrättelse
            öppnar möjligheten för företagen att gömma undan handlingar och
            annat som kan styrka den misstänktes överträdelse av konkurrensreglerna.
          </note>
          <note>
            När det gäller anpassningen till EG-rätten och de internationella
            avtalen är regeringen väldigt snabb.
          </note>
          <note>
            Men när det gäller att ge möjlighet, eller att bevara möjligheten,
            för skattemyndigheterna i Sverige att angripa mot skattefusk och
            skattebrott gör ni kraftiga försämringar.
          </note>
          <note>
            Jag tycker att justitieministern är för passiv när det gäller
            den nya organisationen. Redan när rikspolischefen och riksåklagaren
            i januari 1992
          </note>
          <note>
            presenterade sin rapport fanns det möjlighet att gå vidare med
            den tanke som vi redan på den tiden lanserade. Nu kommer ni ett
            par år efter. Det är väl bra, men det är för sent.
          </note>
          <note>
            Justitieministern är ju känd för snabba och resoluta ingripanden
            på andra områden. Jag tycker att justitieministern skulle kunna
            vara lika snabb och resolut på det här området så att organisationen
            kan tillskapas redan i höst. Det borde vara fullt möjligt att
            få både denna centrala organisation och en uppbyggd regional organisation.
          </note>
          <note>
            Sedan till resurserna. Jag är allvarligt bekymrad över att de
            resurstillskott som vi nu ger Polisen inte kvarstår för den här
            typen av brottsbekämpning. Vi har ju ett lokalt resursutnyttjande,
            där länen själva i hög grad kan styra fördelningen av resurserna
            utan att vare sig Rikspolisstyrelsen eller regeringen har så mycket
            att säga till om.
          </note>
          <note>
            Vi har föreslagit att man för den här typen av verksamhet skall
            tillskapa en egen budget, där man centralt lägger fast ramarna
            och där medlen inte skall kunna användas för annan typ av verksamhet.
          </note>
          <note>
            Jag vill höra om justitieministern kan tänka sig att fundera
            över förslaget och inte ta alltför lång tid på sig för detta.
          </note>
          <note type="speaker">
            Anf. 65 HANS GÖRAN FRANCK (s):
          </note>
          <note>
            Fru talman! Jag noterar nu att det som inte står i svaret till
            mig nu har sagts, nämligen att den ekonomiska organiserade brottsligheten
            skall få samma höga prioritet som narkotikabrottslighet och våldsbrottslighet.
            Men det är märkvärdigt att man skall behöva dra ut svaret med
            tång och att det inte framgick av svaret på en mycket enkel fråga
            som klart förbigicks.
          </note>
          <note>
            Nu räcker det inte med ord i det här sammanhanget. Den avgörande
            frågan är ju egentligen inte vad justitieministern säger, även
            om det kan vara en signal av ett visst värde. Det helt avgörande
            är nu om man verkligen vill sätta in de personella, ekonomiska
            och andra resurser som fordras för att detta skall bli en realitet.
          </note>
          <note>
            Det undanflyktsresonemang som justitieministern har presterat
            i dag är det svagaste hittills, nämligen att man skulle bygga
            upp någonting innan man bestämmer sig för att göra någonting.
            Så får det inte gå till i politiken. Man bestämmer sig ju för
            vad man vill göra. När man sedan har bestämt sig för vad man vill
            göra, sätter man naturligtvis in resurser. Även nu är det mycket
            som här återstår att bygga upp. Man skulle ju alltid kunna säga
            att man inte har byggt upp tillräckligt. Det skulle jag kunna
            säga med hänsyn till problemets storleksordning, vilken justitieministern
            och jag har olika uppfattningar om. Den här frågan skall ses utifrån
            en mycket större storleksordning. Den apparat som finns kommer
            ju inte att räcka till här, utan detta är någonting som man successivt
            måste bygga upp. Det viktigaste är alltså viljeinriktningen och
            hur man vill satsa. På den här punkten betvivlar jag att den nuvarande
            regeringen kan åstadkomma det som verkligen behövs. Problemen
            har ju en helt annan storleksordning än vad justitieministern
            har insett.
          </note>
          <note>
            Anf. 66 Justitieminister GUN HELLSVIK
          </note>
          <note>
            (m):
          </note>
          <note>
            Fru talman! I vart fall kan vi se vad som hände i slutet av 80-talet.
            Det visade sig att den dåvarande regeringen inte klarade av att
            lösa de här problemen.
          </note>
          <note>
            Jag skall återkomma till Hans Göran Francks fråga.
          </note>
          <note>
            Hans Göran Franck framställer nu sin fråga litet annorlunda.
            Den egentliga frågan innehöll ju en uppräkning av olika typer
            av brottslighet, inkl.
          </note>
          <note>
            främlingsfientlig brottslighet. Dessutom tycker jag att min utgångspunkt
            är tillräcklig, nämligen att om man sitter i riksdagen så tar
            man också rimligen del av och noterar de förändringar som finns
            i de årligen återkommande regeringsförklaringarna.
          </note>
          <note>
            Jag kan i och för sig se att det finns en förträngningsmekanism
            inom oppositionen i riksdagen som gör att man inte är intresserad
            av att se att vi nu pekar på att vi kan prioritera kampen mot
            den ekonomiska brottsligheten.
          </note>
          <note>
            Åter till Lars-Erik Lövdéns fråga om jag är beredd att gå med
            på att öronmärka pengar. För att kunna ge svar måste jag måste
            själv ställa mig frågan varför man decentraliserar. Gör man det
            inte för att man tror att det ute i landet finns bäst förmåga
            att klara av verksamheten och göra fördelningar? Om man inte tror
            detta skall man inte decentralisera.
          </note>
          <note>
            Att decentralisera och sedan bestämma att man skall behålla vissa
            godbitar själv är inte att ge det ansvar som skall följa med decentralisering.
          </note>
          <note>
            Däremot är det viktigt att vi har en fungerande tillsynsmyndighet.
            Rikspolisstyrelsen är just den tillsynsmyndighet som skall följa
            upp om våra myndigheter ute i landet följer de givna direktiven.
          </note>
          <note>
            Jag lovar att vi är tydliga i vår målbeskrivning.
          </note>
          <note>
            Sedan gäller det att Rikspolisstyrelsen också följer upp hur
            man använder de medel som finns. Men jag har tydligen större tillit
            till våra regionala myndigheter än vad Lars-Erik Lövdén har.
          </note>
          <note>
            Slutligen när det gäller frågan om en ny centralt samordnad verksamhet
            gjorde Riksåklagaren bedömningen -- den stämmer inte med det som
          </note>
          <note>
            Lars-Erik Lövdén försöker att få det till -- att man ville ha
            en försöksverksamhet med RÅSOP. På grundval av denna kan man nu
            gå vidare, och man gör bedömningen att man behöver mer tid på
            sig än vad som krävs för att komma i gång redan till hösten.
          </note>
          <note>
            Hans Göran Franck frågade varför man först måste bygga upp i
            stället för att direkt sätta i gång. Det är faktiskt så, att man
            måste ha en organisation för att komma i gång. Man skall inte
            lova att komma i gång förrän man har organisationen klar. Vi har
            byggt upp den på mindre än tre år. Den raserades under mer än
            fem års tid.
          </note>
          <note>
            Överläggningen var härmed avslutad.
          </note>
          <note>
            11 § Svar på fråga 1993/94:144 om kriminalpolitiken
          </note>
          <note>
            Anf. 67 Justitieminister GUN HELLSVIK
          </note>
          <note>
            (m):
          </note>
          <note>
            Fru talman! Hans Göran Franck har ställt en rad frågor till mig
            om kriminalpolitiken. Han har frågat vilket stöd regeringen har
            i vetenskap och beprövad erfarenhet för att den, som han uttrycker
            det, repressiva kriminalpolitik som nu bedrivs är framgångsrik
            och om regeringen är beredd att ompröva sin kriminalpolitik om
            något sådant stöd inte finns. Vidare har han frågat vilka effekter
            överbeläggningen på våra anstalter och häkten har haft på möjligheterna
            att bedriva rehabiliterande och resocialiserande verksamhet inom
            kriminalvården och om det har förekommit att intagna lyckats rymma
            på grund av att de inte kunnat placeras på en tillräckligt säker
            anstalt. Han har också frågat om regeringen är beredd att verka
            för en massiv satsning på lokalt brottsförebyggande insatser med
            kommunala brottsförebyggande handlingsprogram som grund. Han har
            vidare frågat om regeringen är beredd att göra ekonomisk och organiserad
            brottslighet liksom främlingsfientlig brottslighet till högprioriterade
            områden i brottsbekämpningen på samma sätt som gäller i fråga
            om vålds- och narkotikabrott. Han har slutligen frågat om regeringen
            är villig att sätta in nya kvalificerade hjälpinsatser till brottsoffer
            som lidit allvarlig skada.
          </note>
          <note>
            Brottsförebyggande rådet (BRÅ) har på regeringens uppdrag och
            i samverkan med
          </note>
          <note>
            Rikspolisstyrelsen och Kriminalvårdsstyrelsen utarbetat en framtids-
            och omvärldsanalys avseende det kriminalpolitiska verksamhetsområdet
            under tiden fram till sekelskiftet. BRÅ:s analys visar att det
            har skett en kraftig ökning av antalet polisanmälda brott under
            de senaste 40 åren. Under de två senaste åren har den uppåtgående
            trenden för de anmälda brotten emellertid brutits. Både år 1991
            och år 1992 har den anmälda brottsligheten totalt sett minskat,
            vilket måste tolkas som ett trendbrott. När det gäller rånbrottsligheten,
            som Hans Göran Franck särskilt nämner, visar statistiken för år
            1993 på en minskning av det totala antalet rån även om användningen
            av skjutvapen i samband med sådan brottslighet inger oro. Siffrorna
            för innevarande års första kvartal pekar dessutom på en markant
            minskning av såväl rånbrottsligheten som den samlade brottsligheten.
          </note>
          <note>
            Det är möjligen ännu för tidigt att dra några helt säkra slutsatser
            om minskningen av antalet brott kommer att bli bestående. Förhållanden
            visar också på behovet av en fortsatt genomgripande omprövning
            och en kraftfull förnyelse av den kriminalpolitik som har förts
            av
          </note>
          <note>
            Socialdemokraterna. Ett sådant renoveringsarbete har som bekant
            inte bara inletts av regeringen utan har dessutom redan nått långt
            och visat goda resultat. Den brutna trenden visar enligt min mening
            att regeringen med sin kriminalpolitik är inne på rätt väg.
          </note>
          <note>
            En undersökning som nyligen genomförts av
          </note>
          <note>
            Johannes Knutsson -- forskare vid Polishögskolan --
          </note>
          <note>
            bekräftar också att den kritik som den dåvarande oppositionen
            riktade mot Socialdemokraternas kriminalpolitik var berättigad.
            Undersökningen visar nämligen att brottsligheten under 80-talet
            ökade samtidigt som straffen blev mildare.
          </note>
          <note>
            Polisbristen var också besvärande.
          </note>
          <note>
            Det sagda visar klart att det inte finns anledning för regeringen
            att ompröva grunderna för sin kriminalpolitik.
          </note>
          <note>
            Samtidigt visar statistiken som jag nämnt att ytterligare ansträngningar
            måste göras. De kriminalpolitiska målen -- att minska brottsligheten
            och öka människors trygghet mot brott samt stärka stödet till
            brottsoffer -- ligger således fast. Om inte betydelsefulla förändringar
            vidtas kan allvarliga följder uppstå för samhället. Regeringens
            brett upplagda, konkret inriktade och genomgripande kriminalpolitiska
            program som riksdagen tidigare har informerats om präglas av detta
            synsätt.
          </note>
          <note>
            När det gäller beläggningen på våra anstalter görs de insatser
            som behövs för att tillgången på platser skall svara mot behovet.
            Som jag har angett i ett tidigare interpellationssvar till Hans
            Göran Franck är det min uppfattning att verkställighetstiden skall
            användas till att positivt påverka de intagna till och skapa förutsättningar
            för ett liv i frihet utan kriminalitet och droger. Detta självklara
            mål gäller givetvis oavsett hur den rådande beläggningssituationen
            ser ut, och kriminalvården har under senare år väsentligt förstärkt
            denna del av verksamheten, t.ex. i de nyöppnade rattfyllerianstalterna.
          </note>
          <note>
            När det gäller frågan om det förekommit att intagna lyckats rymma
            på grund av att de inte kunnat placeras på en tillräckligt säker
            anstalt är svaret självfallet ja, men jag vill framhålla att antalet
            rymningar från slutna riksanstalter halverats sedan budgetåret
            1990/91 och att någon rymning från specialavdelning inte har skett
            sedan år 1991.
          </note>
          <note>
            Också här har regeringens kriminalpolitik varit framgångsrik.
          </note>
          <note>
            Vad gäller frågan om brottsförebyggande insatser på det lokala
            planet vill jag säga följande.
          </note>
          <note>
            Brottsförebyggande arbete bedrivs på olika nivåer och med åtskilliga
            huvudmän. En fråga som på senare tid har fått ökad aktualitet
            är om kommunerna kan ges en större roll när det gäller att skapa
            trygghet mot brott. En delvis sammanhängande fråga är hur man
            skall kunna ta till vara de resurser som enskilda initiativ på
            området utgör. Att frågor som dessa har väckts beror bl.a. på
            att det framstått som allt klarare att polis och andra rättsvårdande
            myndigheter inte ensamma kan komma till rätta med brottsligheten.
          </note>
          <note>
            För att belysa dessa förhållanden beslutade regeringen för ett
            drygt år sedan att tillsätta en parlamentarisk kommitté som har
            antagit namnet
          </note>
          <note>
            Trygghetsutredningen. Kommitténs uppgift är att se över rollfördelningen
            mellan de aktörer som har betydelse för att skapa trygghet i det
            lokala samhället, i första hand polisen och kommunerna samt enskilda
            medborgare, företag och andra enskilda organ. Målet för utredningen
            är att finna former för att upprätthålla lag och ordning på det
            lokala planet och för att tillgodose medborgarnas behov av skydd
            mot brott.
          </note>
          <note>
            Jag ser med intresse fram emot kommitténs förslag.
          </note>
          <note>
            Jag vill emellertid inte föregripa dess arbete genom att ange
            hur satsningarna på lokalt brottsförebyggande arbete bör se ut.
          </note>
          <note>
            Jag vill i detta sammanhang också nämna att regeringen nyligen
            beslutade att ge BRÅ i uppdrag att utarbeta ett underlag för ett
            nationellt brottsförebyggande program. I beslutet pekar regeringen
            på vikten av att samordna de brottsförebyggande åtgärderna inom
            rättsväsendet med insatser från andra myndigheter, kommuner, organisationer
            och näringsliv samt från enskilda medborgare.
          </note>
          <note>
            Regeringens kriminalpolitik innefattar också kraftfulla åtgärder
            mot den ekonomiska och organiserade brottsligheten. Regeringen
            har nyligen i en skrift om åtgärder mot ekonomisk brottslighet
            -- Svart på vitt om ekobrott -- redovisat huvudpunkterna i sin
            strategi mot den ekonomiska brottsligheten. Straffen för häleri
            och svindleri har redan skärpts. Åtgärdsprogrammet innefattar
            dessutom bl.a. inrättandet av ett central ekobrottskommando under
            ledning av
          </note>
          <note>
            Riksåklagaren, ökade satsningar på polis och åklagare, nya och
            effektivare samverkansformer mellan berörda myndigheter samt en
            översyn av bl.a. skattebrottslagen och uppbördslagstiftningen.
          </note>
          <note>
            De angivna åtgärderna utgör endast några exempel ur åtgärdsprogrammet.
          </note>
          <note>
            När det gäller rasistisk och liknande brottslighet vill jag nämna
            att riksdagen, på regeringens förslag, beslutat om en ändring
            i brottsbalken, som innebär att ett rasistiskt eller liknande
            motiv för ett brott skall utgöra en särskild straffskärpningsgrund
            och alltså föranleda strängare straff än annars. Detta kan enligt
            min mening inte tolkas som annat än en klar signal från regeringen,
            att brott av denna typ inte accepteras utan skall bekämpas med
            kraft.
          </note>
          <note>
            Lagändringarna träder i kraft den 1 juli i år.
          </note>
          <note>
            Jag vill slutligen nämna något om de insatser regeringen har
            vidtagit till stöd för brottsoffer.
          </note>
          <note>
            Den 1 april i år trädde lagändringar i kraft som innebär bl.a.
            utökade möjligheter för målsägande att erhålla målsägandebiträde.
            Regeringen har också nyligen i en proposition föreslagit ytterligare
            åtgärder för att stärka brottsoffrens ställning.
          </note>
          <note>
            Förslagen innefattar bl.a. inrättandet av en brottsofferfond.
            Även andra förbättringar, såsom ökat stöd för målsäganden i den
            rättsliga processen, föreslås.
          </note>
          <note>
            De kvalificerade hjälpinsatser som Hans Göran
          </note>
          <note>
            Franck efterfrågar kommer att kunna ges inom ramen för brottsofferfondens
            verksamhet.
          </note>
          <note>
            Inrättandet av fonden kommer att ge utrymme för ekonomiskt stöd
            till brottsofferverksamhet runt om i landet, inte minst till ideella
            organisationer.
          </note>
          <note>
            Brottsofferfonden kommer att disponera drygt 20
          </note>
          <note>
            miljoner kronor per år, vilket skall jämföras med det belopp
            -- 6 miljoner kronor per år -- som i dag utgår till ideell brottsofferverksamhet.
            Fondens verksamhet kommer därför att innebära att stora förbättringar
            kan göras när det gäller bidrag till såväl privat som offentlig
            verksamhet till stöd för brottsoffer. Det kan t.ex. gälla att
            inrätta kliniker för våldtäktsoffer eller anordna olika former
            av kristerapiverksamhet. Ett förbättrat stöd kommer också att
            kunna ges till forskning, information och utbildning om brottsofferfrågor
            genom den nybildade Brottsoffermyndigheten.
          </note>
          <note>
            Sammanfattningsvis, Hans Göran Franck, kan jag bara konstatera
            att regeringen är på god väg att återskapa människornas berättigade
            krav på rättstrygghet genom att renovera en förfallen kriminalpolitik.
          </note>
          <note type="speaker">
            Anf. 68 HANS GÖRAN FRANCK (s):
          </note>
          <note>
            Fru talman! Jag tackar justitieministern för svaret
          </note>
          <note>
            Som väntat innehöll det inte några nyheter eller omprövningar.
          </note>
          <note>
            Regeringens kriminalpolitik har lett till att det i dag råder
            en stor politisk splittring i denna fråga. Det är ett allvarligt
            hinder för att man skall kunna bedriva en brett upplagd kriminalpolitisk
            verksamhet, som leder till resultat och nya framsteg. Sverige
            är inte längre något föregångsland på kriminalpolitikens område.
            De reformer som sedan lång tid tillbaka genomförts i vårt land
            under bred uppslutning och som väckt stort internationellt intresse
            urgröps nu.
          </note>
          <note>
            Några nya reformer av betydelse kommer inte heller till. Även
            bland konservativa politiker har tidigare funnits en framsynthet
            på detta område.
          </note>
          <note>
            Jag tänker bl.a. på den förre och numera avlidne högerledaren
            Jarl Hjalmarson.
          </note>
          <note>
            Nu är det helt andra högerinriktade politiker och rådgivare som
            leder landets kriminalpolitik via
          </note>
          <note>
            Justitiedepartementet. Deras tid är sannolikt slut inom kort,
            men de har åstadkommit en betydande skada, som endast har begränsats
            av att det i en hel del frågor i riksdagen funnits en opposition
            som har kunnat avvärja de värsta äventyrligheterna.
          </note>
          <note>
            Dess bättre finns det på det internationella planet och inom
            Europarådet tendenser och krafter som verkar i en annan riktning.
            Jag är själv verksam inom Europarådet med reformförslag för fångvårdens
            humanisering och effektivisering och förslag om ökad rättssäkerhet
            och förbättring av förhållandena i häkten och arrester samt om
            avskaffandet av dödsstraffet.
          </note>
          <note>
            När man läser justitieministerns propagandabroschyr Att renovera
            en förfallen kriminalpolitik utgiven av Justitiedepartementet
            --
          </note>
          <note>
            inte av Moderata samlingspartiet -- slås man av att det framför
            allt är två saker som lyser med sin frånvaro: Det finns ingenting
            om att humanisera förhållandena i arrestlokaler, häkten och fängelser;
          </note>
          <note>
            inte heller finns det något kapitel om att stärka rättssäkerheten.
            Det finns en klar ensidighet och obalans i broschyren. Där läggs
            tonvikten vid skärpta straff för många brott, att göra det lättare
            att utvisa utländska brottslingar, mer skärpta ingripanden mot
            unga brottslingar, bl.a. att i större utsträckning häkta dem,
            något som i stället borde avvecklas -- för att nu ta några exempel.
          </note>
          <note>
            I interpellationssvaret säger justitieministern att det är för
            tidigt att dra några säkra slutsatser om brottsutvecklingen, men
            hon vill ändå påstå att hon är på rätt väg. Hon åberopar till
            stöd för sin politik nedgång av brottslighet 1991. Det är något
            förvånande, eftersom hon tillträdde sin post då tre fjärdedelar
            av året hade gått.
          </note>
          <note>
            BRÅ:s kriminalpolitiska analys ger dock inte anledning till någon
            skönmålning. Enligt prognosen för brottsutvecklingen fram till
            år 2000
          </note>
          <note>
            kommer antalet anmälda brott att öka med ca
          </note>
          <note>
            25 000 varje år. Om den mycket negativa utvecklingen under senare
            tid för brottsuppklarandet fortsätter, kommer polisen i princip
            bara att utreda brott där gärningsmannen är känd. På sikt kan
            det även bli så att polisen inte ens hinner med det.
          </note>
          <note>
            Detta kräver nya strategier för brottsbekämpningen. Här litar
            justitieministern till en outsider inom straffrätt och kriminologi,
            nämligen Johannes Knutsson, vars forskning är omstridd. Han talar
            om att det har skett en uppgång av brottsligheten på 1980-talet,
            vilket är väl känt.
          </note>
          <note>
            Däremot skedde det inte någon mildring av straffen och bestämmelserna
            under den tiden. Det var under 1970-talet.
          </note>
          <note>
            Justitieministern borde lita mer till erkända forskare som gjort
            kriminalpolitiska studier publicerade i en nyutkommen skrift tillägnad
            professor Alvar Nelson. Där finns mycket viktiga bidrag av framstående
            rättsvetare, bl.a. Johs
          </note>
          <note>
            Andenaes och Nils Jareborg.
          </note>
          <note>
            Johs Andenaes vänder sig skarpt emot det hårdare kriminalpolitiska
            klimat som bl.a. finns i Sverige.
          </note>
          <note>
            Nils Jareborg skriver att den allmänna relationsteorin säger
            att ju strängare straff, desto mindre brottslighet. Teorin antas
            gälla såväl lagens straffhot som konkret påföljdsbestämning. Enligt
            all erfarenhet, skriver han, är ändringar i allmänhet verkningslösa,
            och inte ens mycket kraftiga förändringar medför annat än en tillfällig
            påverkan på brottsligheten. För all praktisk politik måste man
            utgå från att kriminalitetsnivån inte kan påverkas genom straffskärpningar.
          </note>
          <note>
            Gun Hellsvik säger att verkställighetstiden skall användas till
            positiv påverkan på de intagna. Men hur skall detta ske med den
            överbeläggning som råder i häkten och fängelser? Man borde i stället
            verka för en minskning. Det är självklart att möjligheterna begränsas
            redan av överbeläggningen.
          </note>
          <note>
            Vad som behövs inom kriminalvården är ökade satsningar på grundutbildning,
            yrkesutbildning och social träning. En specialisering av verksamheten
            får inte leda till att de grundläggande principerna om närhet
            och normalisering, som ligger tilll grund för 1974 års kriminalvårdsreform,
            upphör att gälla.
          </note>
          <note>
            Eller hur, Gun Hellsvik?
          </note>
          <note>
            Det är angeläget att understryka att permissioner och andra kontakter
            med yttervärlden är nödvändiga. Vad gäller rymningar är bilden
            splittrad enligt Kriminalvårdsstyrelsens årsredovisning. Därav
            framgår att rymningarna på en del håll har ökat, på andra håll
            minskat.
          </note>
          <note>
            Vad gäller den brottsförebyggande verksamheten anser jag att
            man borde göra någonting mer än att bara vänta på en utredning.
          </note>
          <note>
            Sammanfattningsvis kan jag konstatera, Gun
          </note>
          <note>
            Hellsvik, att det moderatledda
          </note>
          <note>
            Justitiedepartementet är på fel väg. Dess kriminalpolitik håller
            på att bli lika misslyckad som förebilderna i andra konservativt
            styrda länder som
          </note>
          <note>
            USA och Storbritannien.
          </note>
          <note type="speaker">
            Anf. 69 LARS-ERIK LÖVDÉN (s):
          </note>
          <note>
            Fru talman! Precis som Hans Göran Franck tycker jag att det finns
            anledning att uppmana justitieministern att vara något försiktig
            när man talar om trendbrott.
          </note>
          <note>
            Vi kunde 1987--1988 iaktta en minskning av brottsligheten enligt
            statistiken. Sedan fick vi på nytt en uppgång. 1991 kunde vi också
            -- under merparten av året hade vi socialdemokratisk regering
            -- iaktta en minskning av brottsligheten.
          </note>
          <note>
            Enskilda årliga avvikelser från den mera allmänna trend som rått
            sedan 1950-talet tror jag inte att man skall ta till intäkt för
            att självsäkert påstå att det har skett ett trendbrott. I fråga
            om vissa brottstyper i dag är det snarare en ökning. Mellan 1991
            och 1992
          </note>
          <note>
            ökade misshandelsbrotten med 12 % och de grova misshandelsbrotten
            med 13 %. En allmän försiktighet och varsamhet med de stora orden
            tror jag gagnar den kriminalpolitiska debatten.
          </note>
          <note>
            Justitieministern gör ofta jämförelser med den socialdemokratiska
            regeringsperioden 1982--1991.
          </note>
          <note>
            Det går att göra jämförelser med den borgerliga regeringsperioden
            1976--1982. Då ökade brotten med 31 000 om året, medan de under
            perioden
          </note>
          <note>
            1982--1991 ökade med 24 000 om året. Jag tror alltså att man
            skall vara väldigt försiktig med statistiken och inte slå sig
            för bröstet för någon enstaka årlig avvikelse och påstå att man
            har fått klara effekter av den politik man bedriver.
          </note>
          <note>
            Verkligheten är något mer komplicerad. Det är inte enkla straffskärpningsåtgärder
            som leder till minskad brottslighet, utan det är de stora samhälleliga
            sambanden som spelar in på brottslighetens utveckling.
          </note>
          <note>
            Det finns ett par saker som ja tycker inger stor oro inför framtiden
            när det gäller brottsligheten. Den ena är den tendens som vi ser
            i det svenska samhället, precis som i många andra västeuropeiska
            samhällen, mot ökade klyftor, kraftigt stigande arbetslöshet och
            tilltagande utslagning.
          </note>
          <note>
            Man brukar säga att arbetslösheten inte är direkt kopplad till
            kriminaliteten. Men har man en permanent hög arbetslöshetsnivå,
            framför allt för de unga, på 20--25 % -- och det är verkligheten
            i dag -- riskerar man också att bygga in en brottslighetsbomb
            i samhället. Därför har naturligtvis den allmänna samhällspolitiken
            också betydelse för möjligheter att bekämpa brottsligheten, att
            motverka utslagning av framför unga människor som inte fått fotfäste
            på arbetsmarknaden, att motverka segregation, att motverka uppdelning
            inom skolväsendet i A- och
          </note>
          <note>
            B-lag, A- och B-elever. Det spelar naturligtvis också roll för
            våra möjligheter att motverka tendenserna till ökad brottslighet.
            Här är regeringens politik utomordentligt illavarslande.
          </note>
          <note>
            Det andra område där jag känner stor oro är utvecklingen på våra
            anstalter. Som Hans Göran
          </note>
          <note>
            Franck sade i sitt anförande har vi nu en beläggningssituation
            på anstalterna som är utomordentligt hårt ansträngd. Det leder
            till en brutalisering av villkoren på kriminalvårdsanstalterna,
            vilket riskerar att medföra en ökad återfallsbenägenhet. Det andra
            som inger stark oro när det gäller utvecklingen de närmaste åren,
            vid sidan om utslagningen, är alltså situationen på anstalterna
            som riskerar att leda till en kraftigt ökad återfallsbenägenhet.
            Den är hög redan i dag och har varit det under de gångna åren.
          </note>
          <note>
            På det här området tycker jag att det finns anledning för justitieministern
            att ta sig en allvarlig funderare på hur utvecklingen är i samhället.
          </note>
          <note>
            Sedan vill jag ta upp en fråga som Hans Göran
          </note>
          <note>
            Franck inte berörde men där jag känner stor oro.
          </note>
          <note>
            Det är narkotikapolitiken. Sverige har bedrivit en mycket framgångsrik
            narkotikapolitik internationellt sett. Det har vi gjort i bred
            politisk enighet. Att den har varit framgångsrik beror på att
            man har kombinerat litet olika strategier. Den har varit väldigt
            restriktiv med klart avståndstagande från alla former av droger.
            Den har innehållit en kraftig satsning på vård och behandling.
            I princip är filosofin att alla missbrukare skall ges möjlighet
            till vård och behandling. Det tredje ben som narkotikapolitiken
            har stått på är väl utbyggd information och förebyggande åtgärder
            i skolan och i samhället i övrigt.
          </note>
          <note>
            Nu tycker jag att orosmolnen i mångt och mycket hopar sig. Dels
            förs ute i Europa en legaliseringsdebatt, som jag känner stor
            oro inför och som vi aktivt måste medverka till att stävja.
          </note>
          <note>
            Dels sker också i Sverige en påtaglig nedrustning av kommunernas
            vård- och behandlingsinsatser för narkomaner. I Stockholm, Göteborg
            och Malmö --
          </note>
          <note>
            framför allt i Stockholm och Malmö -- rustar man ner insatserna
            för vård och behandling av narkomaner som redan har hamnat i narkotikaträsket.
            Detsamma gäller för öppenvården och de förebyggande åtgärderna.
          </note>
          <note>
            Även i fråga om dessa sker en nedrustning ute i kommunerna.
          </note>
          <note>
            Jag känner det här som väldigt illavarslande. Om vi även framöver
            skall vara framgångsrika när det gäller narkotikapolitiken i Sverige,
            måste vi se till att driva politiken på alla de tre områden som
            jag har nämnt. Börjar något av benen att svikta, finns det risk
            för att narkotikaproblemet i Sverige blir betydligt större än
            vad det är i dag och att vi på detta område kanske närmar oss
            en västeuropeisk nivå.
          </note>
          <note>
            Anf. 70 Justitieminister GUN HELLSVIK
          </note>
          <note>
            (m):
          </note>
          <note>
            Herr talman! Hans Göran Franck talar om en stor politisk splittring
            när det gäller kriminalpolitiken.
          </note>
          <note>
            Det är i och för sig inget nytt. När vi var i opposition hade
            vi samma uppfattning som vi har i dag när vi befinner oss i regeringsställning.
            Vi hade då invändningar mot den socialdemokratiska kriminalpolitiken.
          </note>
          <note>
            Hans Göran Franck säger också att vår kriminalpolitik, den borgerliga
            kriminalpolitiken, har orsakat stor skada.
          </note>
          <note>
            Jag kan inte inse att det är stor skada att vi ser till att brottsoffren
            får bättre stöd.
          </note>
          <note>
            Jag kan inte inse att det är skada att vi är för en skärpning
            av synen på rattfylleri.
          </note>
          <note>
            Jag kan inte inse att det är skada att vi har skapat särskilda
            anstalter för rattfyllerister, där de skall kunna vårdas för sin
            alkoholism.
          </note>
          <note>
            Jag kan inte inse att det är någon skada att vi äntligen har
            fått igenom förslaget att det skall vara möjligt att ingripa mot
            var och en som brukar narkotika för att på ett tidigt stadium
            kunna sätta in vård.
          </note>
          <note>
            Jag kan inte inse att det är någon skada att vi kommer med förslag
            som gör det möjligt att på ett tidigt stadium ge unga människor
            som gör sig skyldiga till brott tydliga signaler.
          </note>
          <note>
            Jag kan heller inte inse att det är någon skada att det i dag
            finns nästan 1 500 fler poliser än vad som fanns då vi tillträdde
            hösten 1991.
          </note>
          <note>
            Vi har problem med överbefolkningen på våra fängelser, det är
            vi helt överens om. Vi löser det här problemet successivt genom
            att vi redan från början planerade för en utbyggnad av våra fängelser.
          </note>
          <note>
            Denna planering borde ha börjat för länge sedan.
          </note>
          <note>
            Jag har tittat på statistik när det gäller beläggningen på våra
            fängelser från år 1987 och framåt, och även om jag inte påstår
            att det har varit fråga om en jämn överbeläggning, har jag bara
            hittat någon enstaka månad då man inte i vart fall tillfälligtvis
            har varit en bra bit över den 85-procentsgräns som riksdagen har
            beslutat om.
          </note>
          <note>
            Det var förutsebart att vi skulle få en överbeläggning. I höstas
            fanns det problem. Vi följer denna statistik mycket noga, och
            vi kan konstatera att problemen i dag inte är lika stora som de
            var i höstas. Med vår utbyggnadsplan skall vi också kunna skapa
            den flexibilitet i systemet som är viktig för att vi skall kunna
            genomföra de övriga förändringar som vi är ute efter, bl.a. att
            göra det möjligt att hålla fängelserna narkotikafria. Det är nämligen
            en förutsättning för att vi skall kunna ge fängelsetiden ett vettigt
            innehåll. Låter vi narkotikan förekomma inom fängelserna har vi
            inte heller stora möjligheter att utöva en påverkan som skall
            kunna hjälpa de intagna att fungera socialt när de väl kommer
            ut.
          </note>
          <note>
            Jag kommer då automatiskt in på de frågor som
          </note>
          <note>
            Lars-Erik Lövdén tog upp, som i och för sig har koppling till
            kriminalpolitiken men som också innehåller väldigt mycket annat.
          </note>
          <note>
            Lars-Erik Lövdén bör enligt min mening vara litet försiktig,
            eftersom det skapar en felaktig uppfattning att som han gör tala
            om kraftigt ökande arbetslöshet. Tack och lov har vi nu arbetslöshetssiffror
            som successivt sjunker rejält.
          </note>
          <note>
            Arbetslösheten har legat på en så hög nivå -- denna ökning av
            arbetslösheten började för flera år sedan -- att detta självfallet
            kommer att ta tid.
          </note>
          <note>
            Antalet nyanmälda lediga platser ökar emellertid successivt,
            och varje dag minskar antalet arbetslösa med ungefär 1 000 personer.
          </note>
          <note>
            Jag håller ändå med om att arbetslösheten, speciellt ungdomsarbetslösheten
            och långtidsarbetslösheten, är ett problem som också påverkar
            kriminaliteten. Det är viktigt för mig att påpeka att människor
            inte får sämre moral därför att de blir arbetslösa, men jag kan
            förstå att människor i denna situation i förlängningen kanske
            inte orkar ge sina barn det stöd som de behöver för att utvecklas
            på rätt sätt. Därför anser även vi att det är otroligt viktigt
            att arbetslösheten minskar rejält.
          </note>
          <note>
            För att det skall vara möjligt måste vi emellertid också bädda
            för företagande i Sverige.
          </note>
          <note>
            Arbetsplatser finns i företag, och även
          </note>
          <note>
            Socialdemokraterna har i sin ekonomiska motion pekat på att förutsättningarna
            för att vi skall nå framgång i Sverige är att företagandet ökar.
          </note>
          <note>
            Däremot har Socialdemokraterna inga förslag på hur man skall
            se till att förbättra möjligheterna för företagandet i Sverige,
            utan det är i stort sett bara inom ramen för den offentliga sektorn
            som problemet med arbetslösheten skall lösas.
          </note>
          <note>
            Både Lars-Erik Lövdén och jag har ett stort ansvar för att påverka
            andra när det gäller narkotikafrågan. Jag vet att personer som
            är anhängare till mitt parti pläderar för en liberalisering på
            narkotikans område, och Lars-
          </note>
          <note>
            Erik Lövdéns systerparti i Tyskland har som parti fattat ett
            kongressbeslut om att liberalisera narkotikapolitiken i Tyskland
            om man vinner valet.
          </note>
          <note>
            Vi måste nu var och en på sitt håll vara mycket tydliga.
          </note>
          <note type="speaker">
            Anf. 71 HANS GÖRAN FRANCK (s):
          </note>
          <note>
            Herr talman! Den stora skadan av den nuvarande kriminalpolitiken
            är just, vilket justitieministern också vidgår ett faktum, den
            stora överbeläggningen inte bara i fängelser utan också i häktena.
          </note>
          <note>
            Den här utvecklingen är dels naturligtvis en konsekvens av brottslighetsutvecklingen,
            dels --
          </note>
          <note>
            och framför allt -- en konsekvens av den nya politik som regeringen
            står för. Den tendens man nu kan skönja, när man tar i beaktande
            BRÅ:s analyser av den kommande brottslighetsutvecklingen, är att
            problemet bara kommer att förvärras. Med en politik av det slag
            som den justitieministern står för kommer problemen bara att förvärras.
          </note>
          <note>
            Vi vet utifrån kunskap om förhållandena i USA
          </note>
          <note>
            under den konservativa tiden och förhållandena i
          </note>
          <note>
            England att överbeläggningen bara stegras och stegras när man
            följer de principer som justitieministern står för. Det blir inte
            bara överbeläggning, utan det leder också till oefterrättliga
            förhållanden inte bara för de intagna utan också för dem som arbetar
            på fängelserna.
          </note>
          <note>
            Konsekvensen blir sedan att det till slut blir nära nog omöjligt
            att bedriva en politik som går ut på att rehabilitera och resocialisera
            människor.
          </note>
          <note>
            Det är av den anledningen som den politik som justitieministern
            förespråkar är så destruktiv. I
          </note>
          <note>
            hägnet av detta blir fängelserna nämligen i grund och botten
            brottsfabriker. Det som de intagna inte kan tidigare lär de sig
            på fängelserna. Fängelser och arrester blir därför en explosiv
            sak i samhället.
          </note>
          <note>
            Den här politiken måste avbrytas, och man måste begränsa antalet
            straffskärpningar. Regeringen har nu genomfört betydligt fler
            än 20 straffskärpningar.
          </note>
          <note>
            Den måste dessutom brytas genom att man i högre grad utnyttjar
            de möjligheter till alternativa påföljder till förtida frigivning
            som dessa bestämmelser ger, även om inte halvtidsfrigivningen
            skall återinföras.
          </note>
          <note>
            Det gäller nu att minska fångpopulationen. Om den här utvecklingen
            får fortsätta kommer Sverige, enligt de beräkningar som gjorts,
            inom kort att ha en 25 % högre fångpopulation. Andelen fångar
            av befolkningen skulle ligga på ungefär 80 per 1 000.
          </note>
          <note>
            Det betyder att Sverige kommer att närma sig den nivå som finns
            i länder där man bedriver en mycket repressiv kriminalpolitik,
            exempelvis England.
          </note>
          <note type="speaker">
            Anf. 72 LARS-ERIK LÖVDÉN (s):
          </note>
          <note>
            Herr talman! Det är naturligtvis en oerhörd styrka att det råder
            en mycket bred politisk enighet i
          </note>
          <note>
            Sverige om den restriktiva narkotikapolitiken. Det finns också
            en enig politisk vilja att bekämpa alla tendenser till legaliseringssträvanden.
          </note>
          <note>
            Jag vet att det finns partivänner till mig ute i Europa som förespråkar
            legalisering, bl.a. i det tyska socialdemokratiska partiet. Gun
            Hellsvik har i närmare omgivning, i Sverige, partikamrater inom
          </note>
          <note>
            Fria moderata studentförbundet som förespråkar legalisering.
            Det är naturligtvis bra att den politiska enigheten i dessa frågor
            är mycket tydlig och att man markerar ett bestämt avståndstagande
            till varje form av legalisering.
          </note>
          <note>
            Men jag känner oro för vissa saker, och jag hoppas att justitieministern
            kommenterar dem i sitt nästa inlägg. Det gäller det som jag illustrerade
            som de tre ben som narkotikapolitiken står på: en restriktiv politik,
            förebyggande insatser och en välutbyggd vård- och behandlingsapparat.
            Nu börjar nämligen två av dessa ben att svikta.
          </note>
          <note>
            Det har skett en mycket kraftig nedrustning av narkomanvården,
            både av den öppna narkomanvården och av institutionsvården. Det
            har också skett en nedrustning av de förebyggande insatserna,
            både av de insatser som riktar sig direkt mot drogmissbruket och
            av verksamheten i kommunerna i form av fritidsanläggningar, stöd
            till föreningslivet, alkohol- och drogfria alternativ i fritidsverksamhet
            och liknande.
          </note>
          <note>
            Den allmänna åtstramningspolitiken som har förts ute i kommunerna,
            neddragningen och nedrustningen, har framför allt drabbat dessa
            sektorer. Jag känner en oerhörd oro för att vi framöver, under
            resten av 90-talet, kommer att kunna se en utveckling där drogmissbruket
            på nytt börjar få ett starkare fäste i Sverige, kanske som det
            hade på 70-talet.
          </note>
          <note>
            Lägger man till den glorifiering som ibland finns i ungdomskulturen,
            inom musiken och liknande, kan man kanske få en sådan utveckling,
            och det gäller att vara väldigt observant på den. Jag hoppas att
            justitieministern vill kommentera detta.
          </note>
          <note>
            Jag skall säga något om de brottsförebyggande insatserna och
            arbetslösheten.
          </note>
          <note>
            Vi har i dag en arbetslöshet där 600 000 står utanför den ordinarie
            arbetsmarknaden. Det är 13-14 % av arbetskraften. Vi har en öppen
            arbetslöshet på 7-
          </note>
          <note>
            8 %, och bland ungdomar i storstäderna ligger den uppåt 25 %.
          </note>
          <note>
            Även om konjunkturen nu vänder och vi kan se en viss minskning
            av arbetslösheten, så visar också regeringens egna prognoser att
            vi kommer att ligga kvar på en hög arbetslöshetsnivå kring 7-7,5
            %
          </note>
          <note>
            nästa år. Ungdomsarbetslösheten är naturligvis mycket högre.
          </note>
          <note>
            Detta inger mig stor oro, eftersom denna arbetslöshet, om den
            blir permanent, otvivelaktigt leder till en utslagning, som också
            kan föda kriminalitet.
          </note>
          <note>
            Anf. 73 Justitieminister GUN HELLSVIK
          </note>
          <note>
            (m):
          </note>
          <note>
            Herr talman! Vi är överens om att arbetslösheten är ett allvarligt
            problem. Jag hänvisade tidigare till
          </note>
          <note>
            Socialdemokraternas ekonomiska motion, där det sägs att detta
            problem måste lösas genom att förutsättningar skapas för företagande
            i Sverige.
          </note>
          <note>
            Men den socialdemokratiska motionen innehåller inte någonting
            som innebär att man ökar förutsättningarna för företagande i Sverige.
          </note>
          <note>
            Det är däremot regeringen utgångspunkt: att successivt förbättra
            möjligheterna för företagande för att skapa arbetstillfällen.
          </note>
          <note>
            Hans Göran Franck vill minska fångpopulationen.
          </note>
          <note>
            Det vill jag också, med jag vill göra det genom ett långsiktigt
            arbete som minskar brottsligheten och därmed antalet brottsoffer.
            Vad Hans Göran
          </note>
          <note>
            Franck vill är antagligen att återinföra den obligatoriska halvtidsfrigivningen
            -- det är klart att vi då minskar fångpopulationen -- och att
            ta bort våra skärpta regler för rattfylleri. De har ju helt klart
            bidragit till att kraftigt öka fångpopulationen.
          </note>
          <note>
            För mig är detta fel väg att gå. För att vi på sikt skall få
            ett fungerande samhälle är det otroligt viktigt vi mycket tydligt
            tar avstånd från brottslighet, som ju innebär att man gör andra
            människor illa.
          </note>
          <note>
            Det gäller att läsa BRÅ:s rapport ordentligt; den är viktig.
            Regeringen har beställt den, och i den sägs vad vi riskerar i
            Sverige om ingenting görs. I BRÅ-
          </note>
          <note>
            rapporten tas också åtskilligt annat av intresse upp, bl.a. behovet
            av ökad samverkan för att förbättra våra möjligheter att beivra
            brott och vikten av att reagera tidigt när unga människor är på
            väg att fastna i kriminalitet.
          </note>
          <note>
            Det var intressant att Lars-Erik Lövdén frågade vilket vetenskapligt
            stöd regeringen har för sin kriminalpolitik. Men det framkom när
            Hans Göran
          </note>
          <note>
            Franck kommenterade forskaren Johannes
          </note>
          <note>
            Knutsson att det tydligen beror på vilken forskare det gäller.
            Om Hans Göran Franck hade läst samtliga delar av BRÅ-rapporten
            hade han sett att den faktiskt på många punkter ger stöd för just
            den politik som regeringen driver, trots att vi inte på något
            sätt har lagt oss i innehållet.
          </note>
          <note>
            Jag höll på att glömma en sak, eftersom det på nytt är något
            som ligger utanför den egentliga frågeställningen. Lars-Erik Lövdén
            tog också upp själva behandlingen av våra narkomaner.
          </note>
          <note>
            Det är en fråga som följs mycket noga från
          </note>
          <note>
            Socialdepartementet. Lars-Erik Lövdén vet mycket väl att jag
            inte har detaljerna i dessa frågor, utan att det är Socialdepartementet
            som har dem. Men också i denna fråga har vi ett mycket nära samarbete.
          </note>
          <note>
            Det är inte så att färre narkotikaberoende får stöd i dag. Det
            är dock viktigt att vi noga följer detta, så att vi plötsligt
            inte står utan resurser för behandling.
          </note>
          <note>
            Vad som däremot har hänt är för det första att den överetablering
            av olika typer av vårdhem som ägde rum på 80-talet nu börjar få
            effekt genom att man på en hel del håll får slå igen sina vårdhem.
            För det andra använder sig kommunerna numera i större utsträckning
            av behandlingar på hemmaplan, efter att man många gånger blivit
            besviken på resultaten av de behandlingar som tidigare köptes
            på andra håll.
          </note>
          <note>
            Jag vet att Socialdepartementet och Bengt
          </note>
          <note>
            Westerberg följer utvecklingen mycket noga, eftersom det är väsentligt
            att det finns ett stöd ute i samhället för alla. Jag håller med
            om att det som gör den svenska narkotikapolitiken så speciell
            är att den står på flera ben.
          </note>
          <note type="speaker">
            Anf. 74 HANS GÖRAN FRANCK (s):
          </note>
          <note>
            Herr talman! Jag vet inte om det beror på att inte
          </note>
          <note>
            Gun Hellsvik lyssnade eller på att hon använder sig av dåliga
            knep -- jag sade uttryckligen i mitt inlägg att jag inte pläderade
            för ett återinförande av halvtidsfrigivningen. Jag nämnde andra
            möjligheter till tidigare frigivning som lagstiftningen ger. Men
            det viktigaste är naturligtvis att man för en medveten politik
            som går ut på att minska antalet fängelsestraff, inte öka det.
          </note>
          <note>
            Det kan naturligtvis göras genom straffbestämmelserna, men det
            kan också göras genom att man med kraft sätter in brottsförebyggande
            åtgärder. På denna punkt måste jag säga att regeringen inte har
            fört en sådan politik som man skulle önska. I stället för att
            sätta in nya brottsförebyggande åtgärder både på det lokala och
            på det provinsiella planet, vilket tiden är mogen för redan nu,
            förstärka BRÅ:s resurser, ge
          </note>
          <note>
            BRÅ en ledande roll och öka antalet som varit framgångsrika brottsförebyggande
            projekt tillsätter regeringen en ny utredning som vi skall vänta
            på. Det är mycket beklagligt att man på detta sätt uppskjuter
            frågan.
          </note>
          <note>
            Dessutom är det på det viset att nivån på de satsningar som regeringen
            är beredd att göra inte alls ligger i linje med de behov som faktiskt
            föreligger.
          </note>
          <note>
            När det gäller splittringen vill jag till slut säga att jag hoppas
            att vi mycket snart återgår till det läge då moderaterna förde
            sin politik och var isolerade.
          </note>
          <note>
            Moderaterna skall isoleras i denna fråga. Perioden med moderat
            isolering var mycket bättre än den nuvarande, då moderaterna helt
            dominerar
          </note>
          <note>
            Justitiedepartementet.
          </note>
          <note>
            Anf. 75 Justitieminister GUN HELLSVIK
          </note>
          <note>
            (m):
          </note>
          <note>
            Herr talman! Jag förstår mycket väl att Hans Göran
          </note>
          <note>
            Franck vill isolera moderater. Jag tror inte att brottsoffren,
            oberoende av var de står politiskt, tycker att vi moderater eller
            den borgerliga regeringen över huvud taget driver en felaktig
            politik. Brottsoffren är satta i fokus.
          </note>
          <note>
            Jag tror inte heller att föräldrar med unga barn som riskerar
            att halka in i kriminalitet tycker att våra förslag är dåliga.
            De har bl.a. resulterat i att vi i dag tvångsvis -- mot socialdemokratisk
            uppfattning --
          </note>
          <note>
            kan ge unga människor som använder narkotika vård. Jag vet att
            detta är något som många föräldrar är mycket tacksamma för. Jag
            märker det bl.a. på en försvunnen brevskörd -- brevskörden från
            alla de föräldrar som tidigare vände sig till mig för att de inte
            kunde få hjälp någonstans, men som i dag kan få lagstadgad hjälp
            av sociala myndigheter och polis innan deras barn har gått ned
            sig såpass att det är svårt att få någon verkningsfull hjälp.
          </note>
          <note>
            Hans Göran Franck må kalla sitt alternativ vad som helst, men
            jag utgår ifrån att han talar om det förslag som tidigare framarbetats
            på
          </note>
          <note>
            Justitiedepartementet. Där föreslogs övergångsregler som formellt
            var någonting annat än halvtidsfrigivning, men som i praktiken
            egentligen var precis samma sak. Det var ett sätt att gå runt
            ökningen av fångpopulationen. Vi bygger i stället ut för att klara
            beläggningen, och vi arbetar sedan långsiktigt för att få ned
            kriminaliteten. Det kan vi inte bara göra lagstiftningsvägen.
            Det är de attityder som vi gemensamt sprider och som kan utöva
            påverkan som är av avgörande betydelse.
          </note>
          <note>
            Överläggningen var härmed avslutad.
          </note>
          <note>
            12 § Svar på interpellation 1993/94:126 om
          </note>
          <note>
            Burundi
          </note>
          <note type="speaker">
            Anf. 76 Statsrådet ALF SVENSSON (kds):
          </note>
          <note>
            Herr talman! Margareta Viklund har frågat utrikesministern på
            vad sätt Sverige medverkar till att stridigheterna och situationen
            för övrigt i
          </note>
          <note>
            Burundi uppmärksammas av bl.a. världssamfundet för eventuella
            aktiva åtgärder av FN för att få ett slut på det meningslösa blodbadet.
          </note>
          <note>
            Margareta Viklund har vidare frågat om på vilket sätt Sverige
            agerar bilateralt och inom ramen för internationellt samarbete
            för att stödja projekt som syftar till att lindra nöden i Burundi
            och för de flyktingar som flytt från landet.
          </note>
          <note>
            Interpellationen har överlämnats till mig.
          </note>
          <note>
            Den lilla centralafrikanska republiken Burundi har under sina
            30 år av självständighet fått uppleva en serie av politiska och
            sociala oroligheter. De etniska skillnaderna har liksom under
            det koloniala styret på olika sätt utnyttjats av makthavarna,
            och starka motsättningar mellan hutus och tutsis har från tid
            till annan lett till omfattande massakrer i landet. Hundratusentals
            människor har flytt till grannländerna.
          </note>
          <note>
            Efter en medveten försoningspolitik som inleddes i slutet av
            1980-talet skulle för första gången fria val hållas i landet i
            juni 1993. Det var med största glädje som vi mottog detta besked.
            Intresset för valet, som hölls i juni 1993, var också enormt,
            och enligt uppgifter skall valdeltagandet ha varit hela
          </note>
          <note>
            97 %. Valet blev en överraskande stor framgång för det hutudominerade
            partiet FRODEBU och dess presidentkandidat Melshior Ndadaye.
          </note>
          <note>
            Det var med lika stor bestörtning som vi i oktober förra året
            nåddes av beskedet att landets nyvalda president hade mördats.
            Nya oroligheter skakade landet och många burundier flydde utomlands
            samtidigt som landets sociala struktur sakta höll på att upplösas
            på nytt. Bara till Tanzania beräknas ca
          </note>
          <note>
            150 000 burundier ha flytt. Många har senare återvänt.
          </note>
          <note>
            Herr talman! Sverige har under det sista året på olika sätt försökt
            bidra till en demokratisk och fredlig utveckling i Burundi.
          </note>
          <note>
            Till att börja med vill jag nämna det finansiella stöd som SIDA
            lämnade för att landet skulle kunna genomföra de första demokratiska
            valen sommaren
          </note>
          <note>
            1993. Vid dessa val deltog också svenska valobservatörer.
          </note>
          <note>
            För det andra kan nämnas det arbete för fred och försoning som
            Nordiska afrikainstitutet i Uppsala på begäran av Burundis regering
            deltagit aktivt i.
          </note>
          <note>
            Således arrangerade institutet i december förra året ett fredsuppbyggnadsmöte
            i Genève. I detta medverkade bl.a. Kristina Svensson och Maria
          </note>
          <note>
            Leissner. Ett uppföljande möte inleddes i går i
          </note>
          <note>
            Bujumbura. I mötet deltar vår ambassadör i
          </note>
          <note>
            Nairobi.
          </note>
          <note>
            För det tredje har Sverige bidragit finansiellt till den fredsstyrka
            som OAU, Organization for
          </note>
          <note>
            African Unity, placerat i Burundi. Operationen som är beräknad
            att pågå i mellan tre och sex månader inbegriper ett mindre antal
            militära och civila observatörer. Skyddsstyrkans uppgift är att
            tillförsäkra regeringens medlemmar ett personligt skydd. Den civila
            delen i styrkan består av personer med diplomatisk bakgrund vilka
            skall arbeta med nationell försoning inom och mellan olika sektorer
            av det burundiska samhället.
          </note>
          <note>
            Förutom dessa insatser som varit direkt riktade mot att få fred
            i landet och minska motsättningarna, stöder Sverige diverse initiativ
            som enskilda organisationer har tagit. Från december 1993 har
            drygt 7 miljoner kronor utbetalats ur katastrofanslaget. Medlen
            har kanaliserats främst genom PMU, Pingstmissionens u-landshjälp,
            som sedan länge driver ett flertal projekt bl.a. inom utbildnings-
            och hälsosektorn. Vidare har medel kanaliserats genom Medicins
            sans Frontières för upprustning av provinssjukhuset i Kirundu.
          </note>
          <note>
            Jag kan i detta sammanhang också nämna att
          </note>
          <note>
            Sverige till grannlandet Rwanda, som för närvarande genomgår
            grymheter bortom all beskrivning, bidragit med 24 miljoner kronor
            under de senaste sex månaderna.
          </note>
          <note>
            Sverige har också stött flera av FN:s organisationer bl.a. med
            livsmedelhjälp till Burundi.
          </note>
          <note>
            Burundi är sedan budgetåret 1992/93 också upptaget på BITS lista
            för internationella kurser.
          </note>
          <note>
            Även Swedecorp har visat ett visst intresse för landet.
          </note>
          <note>
            Herr talman! Som framgått har Sverige såväl bilateralt som i
            internationella sammanhang klart och entydigt understrukit sin
            vilja att vara med och hjälpa Burundi till en utveckling i fred
            och harmoni. Förutsättningar måste skapas som gör det möjligt
            för de två folkgrupperna att leva tillsammans och ta gemensamma
            tag för att bygga upp landet. Vägen dit är förvisso både lång
            och knagglig, men det är viktigt att enskilda länder som
          </note>
          <note>
            Sverige gör sitt och inte låter rösten tystna.
          </note>
          <note type="speaker">
            Anf. 77 MARGARETA VIKLUND (kds):
          </note>
          <note>
            Herr talman! Först vill jag tacka för det välformulerade svaret.
          </note>
          <note>
            Det har talats om kriminalitet och om vad man kan göra åt den
            under någon eller några timmar här i plenisalen. Om något är kriminellt
            så är det det som nu händer i länderna Burundi och Rwanda.
          </note>
          <note>
            Slutsatsen i interpellationssvarets sista mening gav mig kanske
            det största hoppet inför framtiden vad gäller situationen i Burundi
            och många andra länder: ''--- det är viktigt att enskilda länder
            som
          </note>
          <note>
            Sverige gör sitt och inte låter rösten tystna.''
          </note>
          <note>
            Biståndsministern nämner i sitt skriftliga svar inget om det
            nyligen gjorda besöket av Burundis utrikesminister J. M. Gendahayo,
            varvid denne själv uttryckte behovet av fortsatt stöd för att
            bygga upp en demokrati och av att få demokratiseringsprocessen
            att verkligen gå åt det demokratiska hållet. Han sade i en TV-intervju
            ungefär:
          </note>
          <note>
            Inte överger man ett nyfött barn. Det behöver stöd och hjälp
            för att överleva och växa.
          </note>
          <note>
            Det är bra att få dokumenterat i svar från biståndsministern
            att Sverige på olika sätt är engagerat i det som händer i Burundi
            och försöker hjälpa både direkt och indirekt. Men har t.ex. den
            svenska delegationen i FN fått i uppdrag att både genom direkt
            agerande och indirekt genom olika kontakter i FN lyfta upp situationen
            i Burundi?
          </note>
          <note>
            Herr talman! Det är bl.a. för att rösterna om
          </note>
          <note>
            Burundi och frågan om demokrati och mänskliga rättigheter i det
            landet inte skall tystna som jag har väckt denna interpellation.
          </note>
          <note>
            För cirka två år sedan ställde jag här i riksdagen för första
            gången frågor om Burundis situation. Det har sedan dess hänt en
            del både positivt och negativt i det landet. Det första fria valet
            till ett parlament har ägt rum liksom också valet av en president,
            vilket biståndsministern nämnde.
          </note>
          <note>
            Andra aktiviteter, som de humanitära, utbildande och sociala
            insatser som missionärer under decennier utfört med mycket gott
            och uppskattat resultat, har exempelvis kompletterats med insatser
            på både politisk och strukturell nivå, och det är bra.
          </note>
          <note>
            Nordiska Afrikainstitutets just nu pågående möte i Burundi om
            demokrati och mänskliga rättigheter nämner biståndsministern själv
            i sitt svar, liksom de
          </note>
          <note>
            7 miljoner kronor som utbetalats ur katastrofanslaget. Det är
            bra och som jag tycker riktigt, men det verkar ändå inte vara
            så mycket.
          </note>
          <note>
            Finns det inte mer pengar att ge i detta sammanhang ur katastrofanslaget?
          </note>
          <note>
            Jag tror att det finns mycket mer att göra för att stödja och
            hålla den fladdrande ljuslågan demokrati vid liv.
          </note>
          <note>
            Herr talman! För att gå tillbaka några månader i historien såg
            det i oktober 1993 ut som om Burundi tagit radikala politiska
            steg för att bryta mönstret av bräckliga fredstillstånd följda
            av massakrer, som under årens lopp fått hundratusentals burundier
            att fly sitt land och också kostat hundratusentals burundier livet.
          </note>
          <note>
            Valet av Dadaye till president markerade slutet på tutsifolkets
            dominans. Men månaden efter
          </note>
          <note>
            Dadayes tillträde iscensatte tutsi en misslyckad kupp. Presidenten
            och fyra av hans medarbetare dödades. Den högsta militärledningen
            tog avstånd från kuppmakarna, men skadan var redan skedd.
          </note>
          <note>
            Hutufolkets hämnd för mordet på Dadaye kom snabbt. Men den tutsidominerade
            armén ställde sig på tutsifolkets sida i det stamkrig som bröt
            ut.
          </note>
          <note>
            Hus brändes, och hela byar utplånades. 800 000
          </note>
          <note>
            människor, främst hutu, flydde till grannländerna
          </note>
          <note>
            Rwanda, Tanzania eller Zaire. Läget för dessa flyktingar har
            länge varit mycket kritiskt.
          </note>
          <note>
            Alarmerande rapporter har kommit om att nöden i dessa läger är
            stor. Många dör av svält och andra umbäranden.
          </note>
          <note>
            Ungefär 500 000 blev internflyktingar. Facit för dödandet, som
            alltjämt fortsätter, ligger enligt de flesta bedömare över 100
            000.
          </note>
          <note>
            Medlemmar i Burundis regering som överlevde kuppen i oktober
            utnämnde en ny hutupresident,
          </note>
          <note>
            Cyprien Tarayamira, som ersättare för den mördade Dadaye.
          </note>
          <note>
            I Burundi liksom i många andra länder handlar striderna och övergreppen
            om etnisk rensning.
          </note>
          <note>
            Hutufolket vågar inte bo kvar i områden som domineras av tutsi
            och omvänt. I landet tycks råda lagslöshet, trots tappra försök
            att upprätthålla ordning.
          </note>
          <note>
            Den 24 mars, strax innan jag skrev den interpellation som vi
            nu diskuterar, rapporterades att 100 civila människor hade dödats
            i huvudstaden
          </note>
          <note>
            Bujumbura. Så sent som i förra veckan dödades 60
          </note>
          <note>
            personer inte så långt från presidentpalatset.
          </note>
          <note>
            Herr talman! I Burundis grannland Rwanda, med en ungefär likadant
            sammansatt befolkning som i
          </note>
          <note>
            Burundi, pågår just nu kanske världshistoriens grymmaste och
            mest fruktansvärda blodbad. Som vanligt är det den oskyddade civilbefolkningen
            som får sitta emellan, dvs. kvinnor och barn.
          </note>
          <note>
            Hundratusentals människor från Burundi har också funnits i läger
            i Rwanda. Vad som blivit av dem vet vi inte.
          </note>
          <note>
            Vi kan inte ens i vår fantasi, tror jag, göra oss en föreställning
            om situationen. Världen våndas i dag över läget i Rwanda, men
            jag tror inte att det varit och till vissa delar fortfarande är
            stort bättre i
          </note>
          <note>
            Burundi. Det handlar om etnisk rensning i dess allra mest brutala
            former. Men det handlar också, som nästan alltid, om makt och
            herravälde.
          </note>
          <note>
            Egentligen borde vi här i Sverige bli en faddernation, om det
            nu kan ske, för Burundi. Den frågan, dvs. om en eventuell faddernation,
            önskar jag att biståndsministern funderar vidare på. Jag anser
            att den demokratiska processen är oerhört viktig i den centralafrikanska
            staten och behöver allt stöd som den kan få.
          </note>
          <note type="speaker">
            Anf. 78 Statsrådet ALF SVENSSON (kds):
          </note>
          <note>
            Herr talman! Jag tror inte att Margareta Viklund och jag har
            delade meningar i något stycke. Jag tror att det är mycket viktigt
            att de små staterna
          </note>
          <note>
            Rwanda och Burundi lyfts fram i opinionsbildningen och hålls
            aktuella här i kammaren och över huvud i vårt politiska arbete.
          </note>
          <note>
            Det är två små nationer som väl inte varit särdeles säkerhetspolitiskt
            intressanta under det kalla krigets dagar och som vi nog inte
            känner särdeles mycket till rent generellt.
          </note>
          <note>
            Interpellationen skrevs för flera veckor sedan, och jag beklagar
            att den inte har blivit besvarad förrän nu. Annars är det väl
            så, som framkom i Margareta
          </note>
          <note>
            Viklunds anförande, att det nu i synnerhet är
          </note>
          <note>
            Rwanda som är på tapeten. Så var fallet också när
          </note>
          <note>
            Burundis utrikesminister besökte oss i förra veckan.
          </note>
          <note>
            Margareta Viklund har uppmärksammat att han inte är omnämnd i
            mitt interpellationssvar, och det är riktigt. Förklaringen till
            detta är egentligen mycket enkel. Sådana här interpellationssvar
            skall ju vara färdiga mycket tidigt, och utrikesministerns kommande
            eller inte kommande var mycket osäkert. Vi visste inte från dag
            till dag om vi skulle få besöket eller inte och kunde alltså inte
            i förväg skriva in något om det. Jag kan dock försäkra
          </note>
          <note>
            Margareta Viklund att det var värdefullt för mig, och jag hoppas
            också för honom, med de kontakter som han alldeles klart fick,
            och vi hade ett konstruktivt och intressant meningsutbyte. Jag
            tror också att han uppskattade att bli så uppmärksammad som han
            blev under sitt besök i
          </note>
          <note>
            Sverige och att myndigheter, parlamentariker och andra så intresserat
            lyssnade till vad han hade att säga.
          </note>
          <note>
            Finns det inte mera pengar att ge ur katastrofanslaget? frågar
            Margareta Viklund.
          </note>
          <note>
            Problemet är naturligtvis att den frågan kan ställas i många
            sammanhang då något enstaka katastrofdrabbat land är på tapeten.
            Vi har i morgon ett seminarium om det forna Jugoslavien, och jag
            kan försäkra att det finns krav på att rejäla resurser ur katastrofanslaget
            skall gå dit.
          </note>
          <note>
            Vad gäller Burundi vet vi, vilket vi båda har antytt här, att
            det när det till slut blir fred och existerar möjligheter att
            komma in i landet kommer att ställas stora krav på insatser där.
            Så kan vi dess värre fortsätta att gå igenom område för område.
          </note>
          <note>
            Jag vill ändå ha sagt att Sverige gör rejäla, konkreta och i
            jämförelse med många andra länder stora insatser ur katastrofanslaget.
            Därmed är inte sagt att vi inte alltid känner att vi borde göra
            mer.
          </note>
          <note>
            Vår FN-delegation och de som arbetar i de multilaterala sammanhangen
            är självklart observanta och alerta när det gäller att engagera
            sig för att på något sätt få till stånd eldupphör och fred i de
            två republiker som vi nu talar om, Rwanda och
          </note>
          <note>
            Burundi.
          </note>
          <note>
            Det finns mycket i det historiska som kanske kan förklara en
            del av de etniska kollisionerna eller utrensningarna, men vi lever
            i nuet, och vi måste försöka finna metoder för att kyla ned det
            vanvett som nu utvecklas och som ju, precis som Margareta
          </note>
          <note>
            Viklund sade, saknar motstycke.
          </note>
          <note type="speaker">
            Anf. 79 MARGARETA VIKLUND (kds):
          </note>
          <note>
            Herr talman! Situationen nere i Centralafrika är oerhört mörk
            och dyster. En av frågorna som jag ställde till biståndsministern
            var om den svenska delegationen i FN har fått i uppdrag att lyfta
            upp situationen i Burundi både genom direkt agerande och indirekt
            genom olika kontakter. Jag tror att det skulle ha en starkt påtryckande
            effekt om man lyfte upp den frågan ännu mer än vad som skett.
          </note>
          <note>
            De 7 miljoner kronor som jag hängde upp mig på litet grand verkar
            inte vara en så stor summa med tanke på den fruktansvärda nöd
            som finns i
          </note>
          <note>
            Burundi. Jag vet att man har givit mera pengar till
          </note>
          <note>
            Rwanda, som biståndsministern nämnde. Det är ett slags tvillingland
            till Burundi.
          </note>
          <note>
            Jag vet inte om biståndsministern skulle vilja kommentera detta
            att göra Burundi till en fadderstat för Sverige eller om det är
            helt utopiskt.
          </note>
          <note>
            Jag tror att det kanske skulle kunna ha ett symbolvärde. Då kunde
            vi också hjälpa till i den jobbiga demokratiseringsprocessen där.
          </note>
          <note>
            Trots alla mörka tecken som finns i den delen av världen finns
            det ändå små ljuspunkter. Jag tyckte att den burundiske utrikesministern
            försökte att lyfta fram dem vid sitt besök här i Sverige. Han
            var också angelägen om att framhålla att man genom utanförståendes
            ögon behövde få reda på vad som hände i samband med presidentmordet.
            Han trodde inte att det riktigt går att börja om från början igen
            innan man fått reda på de exakta detaljerna om mordet genom människor
            som inte direkt har varit inblandade. Det blir ingen rättvisa
            och ordning, sade han.
          </note>
          <note>
            Många är nu beredda att acceptera vem som helst som presidentmördare.
            Så får det ju inte vara.
          </note>
          <note>
            Många vill också gå till botten med problemet för att sedan kunna
            börja om igen. Därför behöver kanske den här frågan lämnas över
            till en internationell domstol för att få en så rättvis bedömning
            som möjligt. Då kan demokratiprocessen fortsätta mot ett lyckligt
            slut.
          </note>
          <note>
            Är biståndsministern beredd att medverka till att en internationell
            domstol utreder det som hände vid presidentmordet i Burundi i
            oktober 1993 och ställer de skyldiga inför rätta?
          </note>
          <note type="speaker">
            Anf. 80 Statsrådet ALF SVENSSON (kds):
          </note>
          <note>
            Herr talman! Det är möjligt att vi kunde ha agerat ännu ivrigare
            i FN för att lyfta upp de här två centralafrikanska republikerna
            på dagordningen och i offentlighetens ljus. När katastrofer är
            ett faktum och när människoliv skövlas tycker väl ingen av oss
            att vi har gjort tillräckligt. Ingen av oss känner väl att vi
            har agerat så att vi kan känna oss tillfredsställda. Jag vill
            inte säga att vi har gjort allt som kan göras, men jag vill försäkra
            att vi inte ligger på latsidan. Vi finns i FN för att agera och
            gör det också i sådana här sammanhang.
          </note>
          <note>
            Man kan naturligtvis tycka att de 6 miljoner kronor som har betalats
            ut under de senaste sex månaderna inte är någon stor summa. Jag
            nämnde också att det var 24 miljoner som gått till Rwanda under
            samma tidsperiod. Som jag sade tidigare finns det alltid oerhört
            många katastrofhål att stoppa pengar i. Det gäller också att se
            till att det finns mottagarkapacitet och kanaler som är säkra
            och effektiva för att förmedla den här typen av insatser.
          </note>
          <note>
            Det är trots allt inte så små summor vi talar om. Vi börjar kanske
            bli litet immuna nu. Vi skall helst tala om miljarder. Men 24
            miljoner under sex månader är inte så litet. Inte heller 6 miljoner
            är en föraktlig summa. De enskilda organisationerna som får dessa
            summor upplever detta mycket positivt och tar mycket gärna emot
            den här typen av belopp.
          </note>
          <note>
            Jag vet inte riktigt vad detta med fadderstat skulle innebära.
            Det kastas över mig här nu. Vad skulle det medföra? Vilka uppgifter,
            vilket ansvar etc.
          </note>
          <note>
            skulle det innebära? Jag tror att vi skall använda de goda kanaler
            som finns. När det gäller Burundi och
          </note>
          <note>
            Rwanda är det de enskilda organisationerna. De har färdiga administrationer
            och, om jag får använda uttrycket, uppbyggd infrastruktur för
            att ta emot stöd från svenska staten, enskilda givare osv. De
            gör detta på ett administrativt och byråkratiskt enkelt sätt.
          </note>
          <note>
            Jag vet inte vad en fadderstatsverksamhet skulle leda till och
            i vad mån det skulle förbättra situationen. Jag vet att den här
            tanken har förts fram tidigare. Då har det gällt mer närliggande
            områden. Jag kan inte säga att jag ställer mig odelat positiv
            till det förslaget här och nu.
          </note>
          <note type="speaker">
            Anf. 81 MARGARETA VIKLUND (kds):
          </note>
          <note>
            Herr talman! Det finns inte några större meningsskiljaktligheter
            mellan oss när det gäller hur vi skall kunna hjälpa människor
            i de sargade länderna Burundi och Rwanda, precis som biståndsministern
            sade.
          </note>
          <note>
            Jag talade om ett slags fadderstat. Jag vet att framför allt
            människorna i Burundi, som jag har haft mest kontakt med, har
            ett oerhört stort förtroende för Sverige, vad Sverige gör och
            för den demokrati som är uppbyggd här i vårt land. De ser
          </note>
          <note>
            Sverige som ett föregångsland. En annan sak som talar för oss,
            och inte emot oss, är att vi inte har varit inblandade i kolonialiseringen
            av olika länder i Afrika. Det räknas också på plussidan.
          </note>
          <note>
            Jag fick inget svar på hur biståndsministern ser på den internationella
            domstolen. Kan det vara ett sätt att få en neutral insyn i och
            utredning av vad som egentligen hände? Kan det vara en hjälp för
          </note>
          <note>
            Burundi att gå vidare?
          </note>
          <note>
            Jag talade i dag med en person från södra Afrika som bl.a. sade
            att vi i den rika världen -- den i våra egna ögon allvetande delen
            av mänskligheten -- har så lätt att sätta oss på våra höga hästar
            och inte lyssna på de människor som vi vill hjälpa. Om vi gjorde
            det mer tror jag att vi tillsammans kanske skulle kunna komma
            på bra och gemensamma lösningar på de problem som Afrika har att
            brottas med just nu. De behöver samarbete. De vill ha samarbete,
            inte bara genom frivilliga organisationer utan också på statlig
            nivå.
          </note>
          <note type="speaker">
            Anf. 82 Statsrådet ALF SVENSSON (kds):
          </note>
          <note>
            Herr talman! Det gläder mig att Burundi ser positivt på Sverige.
            Det beror nog på att vi inte har något kolonialt förflutet, precis
            som Margareta
          </note>
          <note>
            Viklund sade. Men det beror nog också på det faktum att det bistånd
            som går via enskilda organisationer till Burundi fungerar. Låt
            oss då fortsätta att nyttja de kanalerna och inte bygga upp något
            alldeles nytt och okänt.
          </note>
          <note>
            När det gäller detta med internationell domstol vill jag säga
            att det är upp till Burundi som stat att vädja om internationell
            hjälp. Det finns säkert möjlighet att också få sådan. Jag har
            inte någon bredare kunskap om detta.
          </note>
          <note>
            Överläggningen var härmed avslutad.
          </note>
          <note>
            13 § Svar på interpellation 1993/94:138 om
          </note>
          <note>
            Colombia och de mänskliga rättigheterna
          </note>
          <note type="speaker">
            Anf. 83 Statsrådet ALF SVENSSON (kds):
          </note>
          <note>
            Herr talman! Eva Zetterberg har i en interpellation till utrikesministern
            ställt fyra frågor om vad regeringen gör med anledning av läget
            för de mänskliga rättigheterna i Colombia. Frågorna lyder:
          </note>
          <note>
            1.På vilket sätt har Sverige agerat för att mänskliga rättigheter
            skall respekteras i Colombia?
          </note>
          <note>
            2.På vilket sätt har Sverige agerat i FN för att en särskild
            rapportör för mänskliga rättigheter i
          </note>
          <note>
            Colombia skall utses?
          </note>
          <note>
            3.Försäkrar sig regeringen om att inga colombianska diplomater
            som är kända för att ha begått brott mot mänskliga rättigheter
            ackrediteras?
          </note>
          <note>
            4.Beviljar svenska regeringen även i dagsläget exportkreditgarantier
            till svenska företag i
          </note>
          <note>
            Colombia?
          </note>
          <note>
            Arbetet inom regeringen är så fördelat att det är jag som skall
            svara på interpellationen.
          </note>
          <note>
            Herr talman! Colombia har en lång demokratisk tradition men är
            samtidigt ett av de våldsammaste länderna i världen. En orsak
            är den sedan 1960-
          </note>
          <note>
            talet pågående väpnade konflikten mellan regeringen och olika
            gerillarörelser.
          </note>
          <note>
            Även om den övervägande delen av våldet förklaras av vanlig kriminalitet
            begås en betydande del av våldsbrotten av politiska, eller förment
            politiska, motiv.
          </note>
          <note>
            Det åvilar självfallet den colombianska regeringen att värna
            om och beskydda alla invånare i landet.
          </note>
          <note>
            Den svenska regeringen har emellertid inga skäl att anta att
            de brott mot de mänskliga rättigheterna som obestridligen begås
            av militär och andra statligt anställda skulle vara sanktionerade
            av Colombias regering. Denna regering har tagit flera viktiga
            mått och steg de senaste åren för att förbättra respekten för
            de mänskliga rättigheterna. Till dessa hör ett ökat rättsskydd,
            en reform av rättsväsendet och inrättandet av en särskild ombudsman
            för de mänskliga rättigheterna.
          </note>
          <note>
            Även om dessa och andra åtgärder inger visst hopp kvarstår allvarliga
            missförhållanden. Det är nämligen inte välmenande intentioner
            utan de konkreta effekterna av dessa reformer som är avgörande.
          </note>
          <note>
            Den svenska regeringen är allvarligt bekymrad över de brott mot
            de mänskliga rättigheterna som utförs av militärer, poliser och
            andra företrädare för den colombianska statsmakten. Den svenska
            regeringen fördömer också gerillans och de olagliga paramilitära
            gruppernas övergrepp.
          </note>
          <note>
            Den colombianska regeringen är skyldig att respektera internationella
            normer. Som Eva
          </note>
          <note>
            Zetterberg anför råder ännu en utbredd straffrihet för militärer
            som begått brott mot de mänskliga rättigheterna. Detta är inte
            acceptabelt.
          </note>
          <note>
            Bekämpande av gerilla kan aldrig åberopas som ett försvar för
            mord och tortyr. I stället åvilar det myndigheterna att lagföra
            och bestraffa dem som begår brott mot de mänskliga rättigheterna.
          </note>
          <note>
            Herr talman! Som svar på Eva Zetterbergs första fråga vill jag
            framhålla att regeringen fortlöpande följer situationen i Colombia,
            bl.a. via rapporter från den svenska ambassaden samt colombianska
            och internationella organisationer för mänskliga rättigheter.
            Den svenska regeringen har till företrädare för den colombianska
            regeringen upprepade gånger framfört sin oro över läget i
          </note>
          <note>
            Colombia i fråga om de mänskliga rättigheterna.
          </note>
          <note>
            Nästa månad besöker en colombiansk regeringsdelegation på eget
            initiativ Sverige för officiella och inofficiella samtal om mänskliga
            rättigheter. Besöket erbjuder ett nytt tillfälle för den svenska
            regeringen att föra en uppriktig och kritisk dialog med den colombianska
            regeringen.
          </note>
          <note>
            Den bekymmersamma situationen i Colombia uppmärksammades också
            i det svenska anförandet vid FN:s kommission för de mänskliga
            rättigheterna i mars i år.
          </note>
          <note>
            Frågan om en särskild rapportör för mänskliga rättigheter i Colombia
            har inte behandlats formellt inom ramen för FN:s generalförsamling
            eller i FN:s kommission för de mänskliga rättigheterna.
          </note>
          <note>
            I samband med årets möte med kommissionen förekom dock samtal
            i frågan om tillsättande av en särskild rapportör för Colombia
            mellan den svenska delegationen och enskilda colombianska organisationer.
            Den svenska delegationen uttryckte därvid beredskap att stödja
            ett resolutionsförslag om ett sådant lades fram. Så blev dock
            inte fallet.
          </note>
          <note>
            Vi är på svensk sida fortsatt beredda att överväga förslag inom
            FN som uppmärksammar situationen avseende de mänskliga rättigheterna
            i Colombia, inbegripet förslag om att inrätta en särskild rapportör
            för landet.
          </note>
          <note>
            I fråga om utländska diplomaters ackreditering undersöker regeringen
            alltid nya ambassadörers bakgrund innan de är välkomna till Sverige.
          </note>
          <note>
            Detsamma gäller i fråga om försvarsattachéer.
          </note>
          <note>
            Skulle det vidare uppdagas att någon diplomat i
          </note>
          <note>
            Sverige är skyldig till brott mot de mänskliga rättigheterna
            har regeringen alltid möjligheten att förklara denne icke önskvärd,
            med följd att denne tvingas lämna Sverige.
          </note>
          <note>
            Slutligen har Eva Zetterberg frågat om regeringen även i dagsläget
            beviljar exportkreditgarantier till svenska företag i Colombia.
          </note>
          <note>
            Exportkreditnämnden, EKN, är den statliga myndighet som har till
            uppgift att främja svensk export genom utfärdande av garanti till
            skydd för svenska exportörer och investerare. Det är därför
          </note>
          <note>
            EKN och inte regeringen som beviljar garantier. I
          </note>
          <note>
            riksdagens och regeringens riktlinjer för garantiverksamheten
            sägs att denna verksamhet skall gå ihop ekonomiskt på sikt. I
            tillämpningen av riktlinjerna har EKN att bedöma länders och företags
            kreditvärdighet.
          </note>
          <note>
            Utifrån kreditvärdighetsbedömningen beslutar
          </note>
          <note>
            EKN självständigt om vilka länder garantier kan utfärdas för.
            Colombia är kreditvärdigt. EKN kan därför utfärda kreditgarantier
            för svensk export till detta land.
          </note>
          <note type="speaker">
            Anf. 84 EVA ZETTERBERG (v):
          </note>
          <note>
            Herr talman! Jag vill först tacka Alf Svensson för svaret på
            min interpellation. Ämnet för denna debatt, mänskliga rättigheter
            i Colombia, är nog så allvarligt. Jag har ändå med glädje tagit
            del av flera av svaren på mina frågor. Regeringen delar således
            min djupa oro över mänskliga rättigheter i
          </note>
          <note>
            Colombia.
          </note>
          <note>
            Herr talman! Jag kan inledningsvis konstatera att
          </note>
          <note>
            Colombia är ett paradoxernas land. Det är ett av de vackraste
            länder i världen jag har besökt. Colombia har ett rikt kulturliv,
            en rik historia och en befolkning som från många olika etniska
            grupper.
          </note>
          <note>
            Det finns goda förutsättningar för näringsliv och väldigt mycket
            annat i Colombia, inte minst litteraturen. Landet har en nobelpristagare
            av stora mått, Gabriel Garc a Márquez. Hans bok, Hundra år av
            ensamhet, har bl.a. glatt många svenskar.
          </note>
          <note>
            Paradoxen består i följande. Trots den historia av demokrati
            som präglar Colombia -- till skillnad från många andra länder
            i Latinamerika -- och att man bara under några få perioder har
            haft militärdiktaturer, är demokratin i dag till stor del inte
            särskilt väl utbyggd för det stora flertalet människor i Colombia.
          </note>
          <note>
            I de parlamentsval som nyligen ägde rum deltog enbart 28 %, varav
            6 % röstade blankt. Det säger en del att bara 22 % av befolkningen
            över huvud taget röstat, och tyckt att något parti varit värt
            att rösta på.
          </note>
          <note>
            Colombia är i Sverige kanske mest känt inte för sin nobelpristagare
            utan för narkotikabekämpningen.
          </note>
          <note>
            Det är ett mycket viktigt område. Problemet är att narkotikabekämpningen
            har tagits till intäkt för att bekämpa mänskliga rättigheter.
            Det har i mycket stor utsträckning gått ut över de mänskliga rättigheterna.
          </note>
          <note>
            Jag har i min interpellation lyft fram en rapport som
          </note>
          <note>
            Amnesty international nyligen har publicerat och som enbart handlar
            om detta. Sedan 1986 har över
          </note>
          <note>
            20 000 personer fallit offer för det politiska våldet.
          </note>
          <note>
            Offren för detta våld är fackföreningsledare, medarbetare i organisationer
            för mänskliga rättigheter, vänsterpolitiker och många fler.
          </note>
          <note>
            Nu i mars hade vi i Sverige besök av ordföranden i
          </note>
          <note>
            Union patriotica, en vänsterkoalition, som beskrev hur mer är
            2 000 av partiets medlemmar blivit mördade under de senaste åren.
            Dess ordförande,
          </note>
          <note>
            A da Abella, beskrev också hur flera parlamentsledamöter hade
            blivit mördade, och inför marsvalet hade flera borgmästare och
            andra partiföreträdare blivit fängslade. Med henne följde också
            en företrädare för en organisation för mänskliga rättigheter,
            Jabel Quiroga, en känd advokat, som beskrev hur hennes sekreterare
            hade blivit mördad i hennes ställe.
          </note>
          <note>
            Det har också efter detta hänt åtskilligt. Bl.a. har en borgmästare
            blivit fängslad, och Europarådet har i en resolution uttalat ett
            krav på att han skall friges. Efter valet har också väldigt mycket
            hänt på detta område.
          </note>
          <note>
            Alf Svensson säger i svaret att den svenska regeringen har framfört
            kritik mot den colombianska regeringen och att Sverige tagit upp
            frågorna om Colombia inom FN. Jag instämmer självfallet i Alf
            Svenssons uppfattning att det är den colombianska regeringen som
            själv har ansvar för situationen för landets invånare.
          </note>
          <note>
            Vi kan också tvista om huruvida de brott som begås mot mänskliga
            rättigheter är sanktionerade eller inte av regeringen. Som jag
            ser det är det ändå ytterst allvarligt att det rör sig om militära
            styrkor och folk från säkerhetstjänsten.
          </note>
          <note>
            Det är bekräftat från Amnesty att man på mycket hög nivå deltar
            i brotten mot mänskliga rättigheter.
          </note>
          <note>
            Det är inte enskilda individer som utför övergreppen, utan det
            finns en systematik. Jag vill också hävda att den nya konstitution
            som infördes
          </note>
          <note>
            1991 lade en grund för detta. Man hävdade där straffrihet för
            personer som är anställda inom de militära krafterna.
          </note>
          <note>
            Detta finns ytterligare belagt i en skrift som heter
          </note>
          <note>
            Den statliga terrorismen, som utgavs i Bryssel för inte så länge
            sedan. Man har i den pekat ut 350
          </note>
          <note>
            personer i den högsta militära ledningen som ansvariga.
          </note>
          <note>
            Ytterligare bekräftelse kom nu i början av året när tre f.d.
            säkerhetsagenter lade fram en skakande bekännelse. De erkände
            själva delaktighet i fem massakrer och 45 människors död i
          </note>
          <note>
            Barrancabermeja enbart under 1992. Jag menar alltså att det är
            svårt att hävda att det enbart är fråga om krafter som är ställda
            utanför regeringens och det colombianska etablissemangets makt.
          </note>
          <note>
            Jag vill också ta upp frågan om den särskilde rapportören. Den
            är naturligtvis bra att Sveriges regering skulle ha stött kravet
            om frågan kom upp.
          </note>
          <note>
            Men varför agerar regeringen så passivt? Varför har inte Sverige
            gått i bräschen och krävt detta?
          </note>
          <note>
            Både Alf Svensson och jag vet att FN har en särkild rapportör
            i exempelvis Cuba, där det också riktas en häftig och befogad
            kritik mot övergrepp mot de mänsklga rättigheterna, men där det
            trots allt inte begås några mord på samma sätt som i Colombia.
          </note>
          <note>
            Varför har Sverige inte gått hårdare fram och krävt detsamma
            när det gäller Colombia?
          </note>
          <note type="speaker">
            Anf. 85 Statsrådet ALF SVENSSON (kds):
          </note>
          <note>
            Herr talman! Låt mig få kommentera den fråga som
          </note>
          <note>
            Eva Zetterberg ställde på slutet.
          </note>
          <note>
            Sverige är för närvarande inte medlem i MR-
          </note>
          <note>
            kommissionen utan endast observatör. För att en observatör skall
            kunna lägga fram förslag måste det biträdas i medlemskretsen.
            Ett sådant initiativ riskerar dessutom att få motsatt effekt om
            det inte står utom allt tvivel att förslaget kan antas av en majoritet
            i kommissionen. Om ett förslag läggs fram och röstas ned kan det
            tolkas som att det är något slags frikännande av landet i fråga.
          </note>
          <note>
            Det är alltså värt att notera att inget medlemsland valde att
            lägga fram något förslag om Colombia, och det är vår bedömning
            att ett sådant förslag inte tveklöst skulle vinna, eller har vunnit,
            ett tillräckligt stöd.
          </note>
          <note>
            Jag har i flera andra sammanhang tagit upp detta med dem som
            arbetar i kommissionen från vårt håll. De har exempelvis lyft
            fram det mycket tunga och sega arbete som man fick hänge sig åt
            när det gällde att få fram särskilda resolutioner och rapportörer
            för Rumänien och Burma. Det krävdes ett betydande förberedelsearbete
            på det diplomatiska planet för att Sverige den gången skulle bli
            framgångsrikt. Sverige är ett litet land med en hårt bantad utrikesförvaltning.
            Om man jämför med andra länder just när det gäller att
          </note>
          <note>
            ''putta på'' i dessa frågor finner man nog att Sverige tar en
            stor del av ansvaret.
          </note>
          <note>
            Detta är den förklaring, det argument, som jag kan möta Eva Zetterberg
            med. Det fanns en rädsla för att vi på något sätt skulle bränna
            marken och inte få majoritet för vårt förslag. Som observatör
            i kommissionen uppfattade man det alltså inte som om det skulle
            bli en majoritet för förslaget.
          </note>
          <note>
            Jag kan annars mycket väl förstå att man ropar på en rapportör
            med tanke på det utbredda våldet i
          </note>
          <note>
            Colombia och den Amnestyrapport som vi alla har tagit del av.
            Men detta är svaret på Eva Zetterbergs fråga.
          </note>
          <note type="speaker">
            Anf. 86 EVA ZETTERBERG (v):
          </note>
          <note>
            Herr talman! Jag tackar för den förklaringen. Jag kan inte annat
            än säga att jag naturligtvis hoppas att
          </note>
          <note>
            Sveriges regering kommer att fortsätta ansträngningarna på detta
            område. Detta är nämligen ingen tillfredsställande förklaring.
          </note>
          <note>
            Man kan ju inte förvänta sig att Colombia,
          </note>
          <note>
            Guatemala och de länder där det finns ett utbrett förtryck av
            mänskliga rättigheter själva skall be om att få rapportörer. Nu
            vet jag inte huruvida
          </note>
          <note>
            Colombia självt är medlem, men andra stater måste reagera och
            hävda att detta förtryck inte ingår i en normal demokrati. Jag
            menar att Sverige inte kan låta sig nöja med svaret att man inte
            har varit beredd. Man måste fortsätta att arbeta för att få igenom
            detta förslag. Det löser naturligtvis inte problemet med våldet,
            men det skulle kunna ge bättre möjlighet till inblick, och våldet
            skulle kunna stävjas på ett helt annat sätt.
          </note>
          <note>
            Herr talman! Jag vill också beröra en av de frågor som jag inte
            hann med i mitt första inlägg, nämligen frågan om Exportkreditnämnden.
            Alf Svensson hävdade att det bara är fråga om kreditvärdighet
            och därmed inte om någon människovärdighet. Jag förstår att detta
            inte är Alf Svenssons bord. Frågor om dessa garantier har varit
            uppe tidigare i riksdagen vad gäller andra länder, men jag menar
            att Sverige ändå måste ta detta i beaktande när kreditgarantierna
            diskuteras. Det handlar ändå om statliga medel. Det är skattemedel
            som utgår som garantier.
          </note>
          <note>
            I fallet Colombia har statliga pengar, ett stort antal miljoner,
            faktiskt använts till att anlägga en militärbas i Bah a Málaga
            på Stilla havs-kusten. De har gått till den colombianska marinen.
            Det har varit stora protester från befolkningen. Den har hävdat
            att detta har varit ett intrång i Colombias självstyre. Detta
            är alltså ett exempel på att svenska exportkreditgarantier inte
            har använts på ett sätt som har varit särskilt bra för landet.
            Jag menar att man också borde ha med aspekten om mänskliga rättigheter
            när man bedömer kreditvärdigheten.
          </note>
          <note>
            Herr talman! Till sist vill jag skicka med en fråga.
          </note>
          <note>
            Regeringen, i Alf Svenssons person, delar min oro när det gäller
            de mänskliga rättigheterna i
          </note>
          <note>
            Colombia. Hur kan det då komma sig att regeringen via Invandrarverket
            har avslagit en asylbegäran från en colombian som har varit offer
            för detta våld? Det är en person som har varit politiskt aktiv
            och flytt landet. Hänvisningen har varit att det finns enskilda
            organisationer som kan ge skydd inom landet. Både Alf Svensson
            och jag vet hur situationen ser ut. Hur kan då regeringen stå
            bakom sådana värderingar? Hur ser Alf
          </note>
          <note>
            Svensson på det?
          </note>
          <note type="speaker">
            Anf. 87 Statsrådet ALF SVENSSON (kds):
          </note>
          <note>
            Herr talman! Först vill jag säga att det svenska bistånd som
            lämnas till Colombia är inriktat på att stärka de mänskliga fri-
            och rättigheterna där. Det är helt klart.
          </note>
          <note>
            När det gäller kreditvärdighetsaspekten får Eva
          </note>
          <note>
            Zetterberg faktiskt nöja sig med det svar som jag har givit,
            nämligen att EKN har rätt att, och skall, följa de regler som
            gäller för EKN. Om vi vill få till stånd en ändring av reglerna
            får vi motionera och agera för det.
          </note>
          <note>
            Eva Zetterberg och jag vet också att detta är ytterligt svårt.
            När vi börjar syna länder som mottar bistånd -- det kan vara i
            Latinamerika, Asien eller
          </note>
          <note>
            Afrika -- finner vi tyvärr att mänskliga fri- och rättigheter
            långt ifrån alltid står särskilt högt i kurs.
          </note>
          <note>
            Det beklagar vi båda. Vi har resonerat om åtskilliga andra mottagarländer
            i Asien. Detta är svårt; det är problematiskt. Men att Colombia
            är kreditvärdigt visavi EKN innebär inte att Sveriges regering
            inte agerar för att stryka under att vi kräver en helt annan respekt
            för mänskliga fri- och rättigheter i
          </note>
          <note>
            Colombia än vad som för närvarande är fallet. Det har jag sagt
            tidigare.
          </note>
          <note>
            Jag hoppas att Eva Zetterberg ursäktar att jag inte kan gå in
            på det enskilda asylärendet. Jag känner inte till motiven bakom
            beslutet. Det vore inte heller särskilt klokt av mig att här i
            kammarens talarstol avhandla ett enskilt ärende.
          </note>
          <note type="speaker">
            Anf. 88 EVA ZETTERBERG (v):
          </note>
          <note>
            Herr talman! Jag hade inga förhoppningar om att
          </note>
          <note>
            Alf Svensson skulle uttala sig om detta enskilda asylärende.
            Jag är helt klar över att regeringen i svar på interpellationer
            över huvud taget inte går in på enskilda ärenden.
          </note>
          <note>
            Jag vill dock skicka med frågan. Jag tycker nämligen att den
            visar på regeringens dubbelhet. Å
          </note>
          <note>
            ena sidan pekar man på den djupa oro som finns, och som är befogad,
            när det gäller de mänskliga rättigheterna i Colombia. Å andra
            sidan avvisas människor som just utsatts för detta våld och som
            söker skydd i vårt land med svepskäl. Jag hoppas att Alf Svensson
            tar med sig detta. Det är inte någonting att ta med sig i samtal
            med de colombianska gästerna. Det är inom regeringen som dessa
            frågor bör tas upp.
          </note>
          <note>
            Herr talman! Biståndsinriktningen när det gäller
          </note>
          <note>
            Colombia är bra. Jag har inga synpunkter på det just nu. Det
            vi diskuterar är EKN och om kreditvärdighet räcker som krav för
            att ge kreditgarantier. Mitt parti har tagit upp detta i andra
            sammanhang och kommer att fortsätta att ta upp det på andra sätt.
          </note>
          <note>
            Jag är beredd att hålla med Alf Svensson om att det är svårt
            att dra gränser. Det är svårt att exakt se vilka länder som skall
            avslås. Men man måste ändå göra denna prövning. Jag har svårt
            att förstå att Alf
          </note>
          <note>
            Svensson, som intresserar sig för dessa frågor, inte ser sambandet.
            Sverige satsar ändå en hel del av svenska skattemedel. Därför
            borde man inte bara ha med frågan om kreditvärdighet utan också
            frågan om hur länderna ser ut vad gäller respekten för mänskliga
            rättigheter.
          </note>
          <note>
            Överläggningen var härmed avslutad.
          </note>
          <note>
            14 § Svar på interpellationerna 1993/94:102 och
          </note>
          <note>
            111 om den svenska sjukvården
          </note>
          <note type="speaker">
            Anf. 89 Statsrådet BO KÖNBERG (fp):
          </note>
          <note>
            Herr talman! Sylvia Lindgren har frågat mig om jag avser vidtaga
            några åtgärder för att öka valfriheten, minska operationsköerna
            och ta vara på den samlade kompetensen i primärvården.
          </note>
          <note>
            Eva Zetterberg har frågat mig hur neddragningen i sjukvårdsresurser
            stämmer överens med regeringsdeklarationen i oktober 1993, vad
            regeringen tänker göra åt den ökande arbetslösheten inom vårdsektorn
            samt hur husläkarsystemet skall kunna lösa överbeläggningen på
            sjukhusen.
          </note>
          <note>
            Låt mig först beklaga för båda interpellanterna att mitt svar
            har dröjt. Sylvia Lindgren har fått vänta längst. En serie olyckliga
            omständigheter har gjort att det har dragit ut på tiden.
          </note>
          <note>
            Jag avser att besvara interpellationerna i ett sammanhang. Jag
            hoppas att talmannen har en viss fördragsamhet med den tid jag
            tänker använda med tanke på att två interpellanter kommer att
            få svar i ett sammanhang. Jag tänkte börja med Sylvia
          </note>
          <note>
            Lindgrens frågor.
          </note>
          <note>
            Alltsedan regeringen tillträde i oktober 1991 har en av målsättningarna
            med reformarbetet inom hälsooch sjukvården varit att öka valfriheten
            för enskilda patienter. Den hittills största och viktigaste insatsen
            på detta område är tveklöst regeringens förslag till husläkarreform.
            Genom denna ges alla invånare i vårt land en lagstadgad rätt att
            välja sin egen husläkare, något som är en självklarhet i många
            länder i Sveriges närhet. Tyvärr har Sylvia Lindgren och hennes
            partikamrater -- i ett gemensamt riksdagsbeslut med Vänsterpartiet
            och Ny demokrati -- nyligen ifrågasatt genomförandet av denna
            valfrihetsreform.
          </note>
          <note>
            Reell valfrihet för den enskilde fordrar att det finns alternativ
            att välja mellan. Hittills har en vårdsökande i huvudsak varit
            hänvisad till landstingens hälso- och sjukvård. De privata alternativen
            har varit få. För att öka mångfalden i den öppna vården infördes
            den 1 januari detta år --
          </note>
          <note>
            på förslag från regeringen -- etableringsfrihet för privatpraktiserande
            läkare och sjukgymnaster.
          </note>
          <note>
            Detta kunde ske trots ett intensivt motstånd från
          </note>
          <note>
            Socialdemokraterna och Vänsterpartiet som vill behålla landstingens
            monopolställning i vården.
          </note>
          <note>
            Långa operationsköer i vården var ett problem framför allt under
            1980-talet och början av 1990-
          </note>
          <note>
            talet. Till vissa särskilt angelägna operationer, t.ex.
          </note>
          <note>
            höftledsoperationer, operationer mot grå starr och kranskärlsförträngning,
            var väntetiderna ofta orimligt långa.
          </note>
          <note>
            För att komma till rätta med detta problem träffade företrädare
            för staten och Landstingsförbundet hösten 1991 en överenskommelse
            om statligt bidrag för införande av en vårdgaranti avseende vissa
            diagnoser fr.o.m. år 1992. Överenskommelsen har därefter, utan
            statliga resurstillskott, förlängts till att omfatta även åren
            1993 och 1994.
          </note>
          <note>
            Socialstyrelsen har, tillsammans med
          </note>
          <note>
            Landstingsförbundet, följt upp vårdgarantin.
          </note>
          <note>
            Uppföljningen visar att reformen, i kombination med andra produktivitetshöjande
            åtgärder, har lett till betydligt kortare köer och väntetider.
            Det framgår bl.a. när man mäter den teoretiska väntetiden. Detta
            är ett mått på köernas omfattning i förhållande till vårdproduktionen.
            När vårdgarantin infördes vid årsskiftet 1991/92 var den genomsnittliga
            teoretiska väntetiden för de patienter som omfattas av garantin
            ca 90 dagar. Ett år senare hade denna väntetid minskat med en
            tredjedel. Denna positiva utveckling förefaller ha fortsatt också
            under år 1993, även om vi ännu inte har tillgång till det slutliga
            utfallet för detta år.
          </note>
          <note>
            Primärvården utgör basen i den svenska hälso- och sjukvården.
            Primärvården skall utgå från en helhetssyn på människan och bör
            därför omfatta en bred verksamhet, alltifrån prevention till diagnostik,
            behandling och rehabilitering.
          </note>
          <note>
            Primärvården skall finnas nära befolkningen och vara lätt tillgänglig
            för alla.
          </note>
          <note>
            Primärvården i Sverige uppfyller numera de flesta av dessa krav.
            Den stora mångfalden av verksamheter har kunnat verka självständigt
            utifrån sina egna förutsättningar samtidigt som de vid behov samverkat
            i syfte att åstadkomma kontinuitet i behandlingen av patienter
            med stora eller återkommande vårdbehov.
          </note>
          <note>
            Genom regeringens förslag till husläkarreform förstärks primärvården
            ytterligare. Husläkarens verksamhet präglas av en helhetssyn på
            den enskilde, hans livssituation och behov och faller därmed naturligt
            in i den kultur av samordnade insatser som kännetecknar primärvården.
          </note>
          <note>
            Enligt Landstingsförbundet hade vid utgången av januari månad
            innevarande år 4 100 personer anmält att de avser påbörja verksamhet
            som husläkare. Av dessa har 720 personer uppgivit att de avser
            bedriva verksamhet i privat regi.
          </note>
          <note>
            Landstingsförbundet bedömer att detta antal är tillräckligt för
            att täcka behovet av husläkare hos befolkningen i samtliga landsting.
            Dock råder på vissa håll fortfarande lokala bristsituationer.
          </note>
          <note>
            Det största hotet mot primärvården utgörs enligt min mening av
            bristande resurser. Tyvärr har under många år den slutna vården
            prioriterats på bekostnad av vården i öppna former. Det finns
            flera skäl till detta. Jag avstår dock från att nu fördjupa mig
            i en analys av vad detta beror på utan konstaterar i stället att
            man i många landsting nu börjar tänka om. Man har insett att primärvården
            inte bara är av hög kvalitet; den är också kostnadseffektiv. Bidragande
            till detta är bl.a. den snabba medicinsk-tekniska utvecklingen
            som möjliggjort att allt fler behandlingar som tidigare krävde
            sjukhusvård i dag kan utföras i öppna vårdformer.
          </note>
          <note>
            Som bekant stöter dock förändringar av den befintliga vårdstrukturen
            ofta på motstånd, inte minst från lokala opinioner. Det är förståeligt
            att man vill protestera mot förslag som innebär försämrad service
            vid det lokala eller regionala sjukhuset. Sjukhuset symboliserar
            för många människor tryghet, närhet och kontinuitet. Ofta är sjukhuset
            den största arbetsgivaren på orten och utgör en viktig del av
            ortens eller regionens identitet. Jag har dock en känsla av att
            ansvariga politiker -- trots aktningsvärda försök -- inte i tillräcklig
            grad når ut med information om vad planerade förändringar ytterst
            syftar till, nämligen att höja kvaliteten och säkerheten i de
            medicinska insatserna. Jag tror att den oro som människor känner
            inför strukturförändringar av detta slag skulle minska om man
            fick klart för sig att vården därigenom faktiskt kan utvecklas
            och bli bättre.
          </note>
          <note>
            Jag övergår nu till att besvara Eva Zetterbergs frågor.
          </note>
          <note>
            Under framför allt det senaste året har uppsägningar och varsel
            om uppsägning inom den offentliga sektorn ökat, framför allt i
            kommuner och landsting. Det finns flera skäl till detta.
          </note>
          <note>
            De kommunala finanserna har kraftigt försvagats av den djupa
            lågkonjunktur som vi nu håller på att återhämta oss från. Kommuner
            och landsting har tvingats att anpassa verksamheten till befintliga
            resurser, vilket ibland resulterat i nedskärningar.
          </note>
          <note>
            En annan förklaring är att vi i dag kan ge lika mycket vård och
            omsorg som tidigare till en lika god eller bättre kvalitet med
            en mindre insats av vårdpersonal. Det beror bl.a. på att utvecklingen
            av nya tekniker och mediciner medfört sådana kvalitetsförbättringar
            att medelvårdtiderna avseende ett flertal diagnoser kunnat minskas,
            i vissa fall rejält. Vidare har nya, effektivare administrativa
            och ekonomiska styrsystem införts i många landsting, vilket har
            förbättrat produktiviteten i verksamheten. Nämnas bör också de
            många reformer som genomförts inom vården på senare år som bl.a.
            medfört att gamla och dåligt fungerande strukturer brutits upp
            och organiserats om. Samordnings- och produktivitetsvinster har
            därmed kunnat uppnås.
          </note>
          <note>
            Min bedömning är att denna utveckling i allt väsentligt har varit
            positiv för vården. Vi har --
          </note>
          <note>
            inom ramen för en i reala tal något minskad vårdkostnad, vilket
            en av interpellanterna pekat på -- kunnat förbättra såväl vårdens
            kvalitet som dess produktivitet och effektivitet. Jag är glad
            att kunna konstatera att vi på denna punkt kunnat infria eller
            är på god väg att infria våra högt ställda mål i regeringsdeklarationen.
          </note>
          <note>
            Eva Zetterberg pekar dock på ett problem som delvis är en effekt
            av denna utveckling, nämligen att människor som tidigare gjort
            en betydelsefull insats i vården plötsligt finner att deras tjänster
            inte längre efterfrågas.
          </note>
          <note>
            Vårdsektorn är i detta avseende inte unik.
          </note>
          <note>
            Arbetslösheten har tyvärr ökat i de flesta sektorer och branscher
            under senare år.
          </note>
          <note>
            Regeringen satsar innevarande budgetår drygt 37
          </note>
          <note>
            miljarder kronor på olika arbetsmarknadspolitiska åtgärder för
            att söka återföra dem som drabbas av arbetslöshet till arbetslivet.
            Regeringen får -- trots denna satsning -- ibland kritik för att
            den inte gör tillräckligt. I dagens arbetsmarknadsläge är det
            naturligtvis lätt att argumentera för krav på ytterligare åtgärder.
            När man kritiserar regeringen för att den inte gör tillräckligt
            för de arbetslösa bör man dock vara medveten om att ingen tidigare
            regering har satsat tillnärmelsevis lika mycket resurser på arbetsmarknadspolitiska
            åtgärder som den nuvarande.
          </note>
          <note>
            Det finns olika sätt att utforma arbetsmarknadspolitiska åtgärder
            riktade mot den kommunala sektorn. Som exempel vill jag nämna
            den verksamhet som berivs av länsarbetsnämnderna. Den syftar bl.a.
            till att åtgärda sysselsättningsproblem där dessa uppstår genom
            insatser anpassade efter regionala och lokala förhållanden och
            förutsättningar.
          </note>
          <note>
            Många offentliga arbetsgivare har på så sätt fått möjlighet att
            -- i samarbete med länsarbetsnämnden -- utarbeta sysselsättningsstrategier
            anpassade såväl efter de egna behoven som efter verksamhetens
            specifika karaktär och förutsättningar i övrigt.
          </note>
          <note>
            Länsarbetsnämnderna har i detta arbete framför allt kunnat bistå
            med utbildningsinsatser av olika slag. Som exempel på landsting
            där samarbete med länsarbetsnämnden bedrivits kan nämnas landstinget
            i Värmland, Bohuslandstinget och landstingen i Gävleborgs- respektive
            Skaraborgs län. Länsarbetsnämndernas insatser har -- enligt min
            mening -- inneburit att många arbetstillfällen som varit i farozonen
            i landsting och kommuner kunnat räddas kvar i verksamheten.
          </note>
          <note>
            I Sverige är det förhållandevis ovanligt med överbeläggningar
            på sjukhus, men det senaste året har vi kunnat se att det på vissa
            sjukhus, bl.a. i
          </note>
          <note>
            Stockholmsregionen, förekommit överbeläggningar på medicinklinikerna.
            Dessa har inträffat framför allt under de stora helgerna -- nu
            senaste under jul- och nyårshelgen.
          </note>
          <note>
            Det finns ofta naturliga förklaringar till att överbeläggningar
            uppstår. Min bedömning är att de många gånger beror på felbedömningar
            i vårdplaneringen på sjukhusen och inte på bristande resurser,
            vilket ofta hävdas.
          </note>
          <note>
            Det finns dock tecken som tyder på att allt fler patienter, framför
            allt äldre människor, söker sig till sjukhusen för vård och behandling.
          </note>
          <note>
            I Sverige har vi en hälso- och sjukvård för de äldre som innebär
            att vårdbehoven -- så långt det är möjligt -- skall tillgodoses
            i den öppna vården. De som inte är i behov av sjukhusvård men
            som behöver service och omvårdnad skall kunna få sina behov tillgodosedda
            antingen inom ramen för hemsjukvårdens och hemstjänstens insatser
            i ordinärt boende eller inom de särskilda boendeformerna för service
            och vård. Uppgifterna om ökad beläggning av äldre på våra sjukhus
            kan tyda på brister i vårdkedjan för dessa patienter.
          </note>
          <note>
            Husläkarsystemet innebär en avsevärd förstärkning av primär-
            och öppen vård. Härigenom kommer sjukhusen att avlastas en del
            av de patienter som i dag söker sig till den slutna vården.
          </note>
          <note>
            Husläkarsystemet är dessutom -- genom den kontinuitet i vårdinsatser
            som husläkaren kan erbjuda -- särskilt väl lämpat för de äldres
            vårdbehov.
          </note>
          <note>
            Husläkarsystemet är dock -- på kort sikt -- ingen lösning på
            problemen med överbeläggningar på sjukhusen. För att bringa klarhet
            i den uppkomna situationen har regeringen därför gett
          </note>
          <note>
            Socialstyrelsen i uppdrag att, i samråd med
          </note>
          <note>
            Landstingsförbundet och Svenska kommunförbundet, under våren
            kartlägga det medicinska omhändertagandet och omvårdnaden av framför
            allt de äldre. Kartläggningen kommer att överlämnas till regeringen
            i övermorgon.
          </note>
          <note type="speaker">
            Anf. 90 SYLVIA LINDGREN (s):
          </note>
          <note>
            Herr talman! Först vill jag tacka Bo Könberg för svaret, även
            om jag tycker att det har tagit på tok för lång tid. Det är oacceptabelt
            att ett interpellationssvar skall behöva dröja tio och en halv
            vecka. Bo Könberg har dock förklarat detta, och vi har också talats
            vid per telefon. Men jag tycker fortfarande att det har gått alldeles
            för lång tid.
          </note>
          <note>
            Interpellationen är ställd med anledning av det anförande som
            statrådet höll här i kammaren under välfärdsdebatten den 10 februari.
            Av svaret att döma är frågorna lika aktuella i dag som då.
          </note>
          <note>
            Det reformarbete som åberopas i stor utsträckning gäller valfrihetstanken,
            och husläkarreformen åsyftas. Om denna reform har det sagts mycket
            i denna kammare, men kanske ännu mera ute bland patienter och
            personal på vårdcentraler och sjukhus. Jag har litet svårt att
            förstå varför man så envetet håller fast vid husläkartanken i
            stället för vid en egentlig valfrihet, där man har en betydligt
            större möjlighet att fritt välja vårdcentral och läkare.
          </note>
          <note>
            Många ser husläkarsystemet som en begränsning av valfriheten.
            Riktig valfrihet för mig är en primärvård knuten till vårdcentralerna
            där olika vårdgrupper samverkar.
          </note>
          <note>
            Jag skall nu ha litet synpunkter på Bo Könbergs svar på min interpellation.
            Bo Könberg sade bl.a.
          </note>
          <note>
            att genom husläkarreformen får alla invånare i vårt land en lagstadgad
            rätt att välja sin egen husläkare.
          </note>
          <note>
            Det är ingen rätt. Man får en skyldighet att välja husläkare.
            På den förfrågan jag fick svarade jag att jag ville ha min vårdcentral
            som husläkare. Men tji, det fick jag inte. Jag fick minsann rätta
            in mig i ledet. Jag fick en läkare som jag aldrig har hört talas
            om.
          </note>
          <note>
            Jag tycker att det är litet skarpt att säga att man nyligen har
            ifrågasatt genomförandet av valfrihetsreformen genom det beslut
            som fattades här i riksdagen. Det beslutet gällde faktiskt att
            man skall avveckla husläkarlagen och ge landstingen rätten att
            bestämma i dessa frågor. Det tycker jag är positivt.
          </note>
          <note>
            Dessutom talas det mycket om att de privata alternativen har
            varit för få. Jag tycker att det ofta är många olika verksamhetsformer
            som måste kunna bedömas. Om man skall ha privat eller kooperativ
            verksamhet eller bedriva verksamhet i t.ex. stiftelseform måste
            man göra en bedömning av vad som är bäst, billigast och effektivast
            för patienten. Detta måste vara avgörande för oss --
          </note>
          <note>
            inte att verksamheten helt och hållet skall vara privat.
          </note>
          <note>
            Sedan kommer man också in på frågan om etableringsfrihet för
            privatpraktiserande läkare och sjukgymnaster. Merkostnaderna bara
            i år för
          </note>
          <note>
            Stockholms läns landsting är 150 miljoner kronor.
          </note>
          <note>
            Dessa pengar måste man ta från något annat inom sjukvårdens område.
            Jag tycker att det är mycket olyckligt att man så envetet fortfarande
            vill ha denna etableringsfrihet.
          </note>
          <note>
            Bo Könberg kommenterade frågan om operationsköerna. Jag håller
            med om att det har skett mycket, inte minst när det gäller vårdgarantin.
            Men det beror också på att man har infört olika ekonomiska styrsystem
            för att på så sätt öka produktiviteten. Utan statliga resurstillskott
            kan man inte driva samma verksamhet i det oändliga. Jag vet också
            att minskade resurser leder till ökade köer på icke vårdgaranterade
            operationer. Det har jag åtskilliga exempel på.
          </note>
          <note>
            Helhetssynen och påståendet att regeringens förslag till husläkarreform
            skall förstärka primärvården ytterligare har vi onekligen helt
            olika uppfattning om. Jag tycker att det är en helt fel organisation
            som den borgerliga regeringen ändå fortsätter att vilja driva.
          </note>
          <note>
            Husläkarna tar alltför mycket resurser. Det blir inga pengar
            kvar till omvårdnaden, som hamnar i skymundan. Det ger en dålig
            service. Det har gjorts åtskilliga enkätundersökningar, både i
            Stockholms läns landsting och i landet i övrigt, som påvisat sämre
            tillgänglighet med detta system vad gäller kontakter per telefon
            osv. Man har en timme i månaden på sig att ringa för att få tag
            på sin husläkare, om kontakten inte är knuten till en vårdcentral.
          </note>
          <note>
            Vidare säger Bo Könberg att sjukhuset för många människor symboliserar
            trygghet, närhet och kontinuitet. Det ställer jag upp på i mångt
            och mycket. Men Socialstyrelsens rapport pekar också på att det
            finns tecken på ökade överbeläggningar, särskilt på medicinklinikerna.
            Det måste tas på stort allvar att detta ökar. Är det så, att man
            inte vill gå till sin husläkare utan i stället går till akutsjukvården,
            måste det väl ändå ses som en signal på att det är något som inte
            fungerar och som inte är riktigt bra.
          </note>
          <note>
            Husläkarreformen har fått ta alldeles för mycket resurser. Det
            utarmar primärvården, och det är det som är vår oro för framtiden.
            Jag tycker inte att man gjort något på det området.
          </note>
          <note type="speaker">
            Anf. 91 EVA ZETTERBERG (v):
          </note>
          <note>
            Herr talman! Även jag ber att få tacka för svaret på min interpellation.
            Jag konstaterar att jag också väntat länge på svar. Jag blev t.o.m.
            tvungen att åter lägga fram interpellationen. Det gick nämligen
            inte att åstadkomma en gemensam tidpunkt. Jag instämmer också
            i Syliva Lindgrens påpekanden att problemen tyvärr inte försvunnit
            under tiden, så att vi skulle ha kunnat lägga frågan helt åt sidan.
            Det har i stället fyllts på med rapporter utifrån landet.
          </note>
          <note>
            Herr talman! Innan jag går in på de frågor som jag själv ställt,
            skulle vilja kommentera även en del av dem som Sylvia Lindgren
            tar upp.
          </note>
          <note>
            När det gäller valfrihet och etableringsfrihet är de konsekvenser
            som etableringsfriheten fört med oerhört allvarliga. I Bo Könbergs
            eget gamla landsting, kan man konstatera att den ickebudgeterade
            kostnaden för 1994 på halvårsbasis rör sig om 100 miljoner kronor
            extra -- på helårsbasis
          </note>
          <note>
            200 miljoner kronor extra. Därtill kommer den tidigare ersättningen
            till privat alternativ på 100
          </note>
          <note>
            miljoner kronor. Dessa 300 miljoner kronor, på helårsbasis, utgör
            ungefär samma storlek i besparing som akutsjukvården i Stockholm
            måste göra under motsvarande tid. Etableringsfriheten för privatläkare
            leder till en sämre akutsjukvård för en större andel stockholmare,
            vilket är mycket allvarligt.
          </note>
          <note>
            Bo Könberg fortsätter att upprepa hur många fler fördelar husläkarsystemet
            har vad gäller tillgängligheten. Jag har faktiskt fått rapporter
            från både Stockholm och några fler håll, vilka påvisar försämrad
            tillgänglighet. Ett färre antal personer svarar nämligen i telefon,
            när man ringer och vill ha kontakt, jämfört med när man ringer
            en vårdcentral. På en vårdcentral finns det ju alltid någon i
            receptionen eller någon som har telefonmottagning.
          </note>
          <note>
            Herr talman! För att avsluta husläkardelen i denna debatt skulle
            jag vilja höra vad som tillkommit efter det att interpellationen
            lämnades in, vad gäller beslutet om att upphäva husläkarlagen.
            Det är jag mycket intresserad av.
          </note>
          <note>
            Vänsterpartiet stödde faktiskt regeringens förslag om 195 miljoner
            kronor, inte till husläkare klart och tydligt uttryckt men till
            andra angelägna ändamål inom vården. Vi anser nämligen att det
            finns en faktisk resursbrist. Jag är mycket intresserad av att
            höra vad som har hänt med dessa pengar. Har de fördelats? Vart
            har de gått? Till vilka landsting har de gått? Hur kommer detta
            att göras? Jag hade sett fram emot att få några rader om det i
            det skrivna svaret, eftersom det inte fanns med i bilden när jag
            skrev interpellationen. Det fanns däremot med i bilden när Bo
            Könberg skrev svaret.
          </note>
          <note>
            Herr talman! Vad gäller arbetslösheten bland vårdpersonal skriver
            Bo Könberg långt och mycket om vilka insatser som regeringen gör
            mot arbetslösheten och vilka insatser länsarbetsnämnderna gör.
            Det är riktigt, men det är att beklaga att arbetslösheten ökat.
            På andra områden, exempelvis inom industrin, kan man skylla på
            den internationella ekonomin och lågkonjunktur ute i Europa osv.
            Men finns det lågkonjunktur inom sjukvården? Kan vi verkligen
            skylla ifrån oss? Det är ju vi själva som genom politiska beslut
            har åstadkommit avskedanden och varsel om uppsägningar av sjukvårdspersonal.
            Bara i Stockholm har omkring 6 000 personer fått gå, sedan den
            borgerliga majoriteten tillträdde i
          </note>
          <note>
            Stockholm. Detta faktum kan man ju inte skylla på den allmänna
            arbetslösheten. Jag har svårt att inse resonemanget i svaret om
            effektiviseringen inom sjukvården. Det anses ju över allt att
            vårdpersonalen behövs.
          </note>
          <note>
            Jag skulle också vilja ta upp en bifråga, en fråga som bl.a.
            Jerzy Einhorn lyft fram, nämligen hur vårdpersonal som i dag kritiserar
            nedskärningarna inte vågar träda fram. I vissa fall när personalen
            gjort det har den nämligen fått kraftiga sanktioner.
          </note>
          <note>
            I vissa fall har man också tvingats gå från sina jobb och söka
            sig till andra arbeten. Det skulle vara intressant att få en kommentar
            på det.
          </note>
          <note>
            Herr talman! Vad gäller frågan om nedskärningarna generellt har
            jag redan varit inne på situationen i Stockholm. I Göteborg är
            det tyvärr inte bättre -- som man kunde hoppas -- utan där rör
            det som en halv miljard kronor som skall sparas i år. Det går
            ju inte att göra utan att vården försämras. Det går inte med effektiviseringar,
            vilket man redan har prövat.
          </note>
          <note>
            Herr talman! Jag fick ett nytt exempel förra veckan när jag var
            i Bollnäs. I Bollnäs sjukvårdsdistrikt skall det sparas 70 miljoner
            kronor under ett år, med en befolkning på 42 000 personer. Jag
            vill då lyfta fram att det inte bara gäller den rent medicinska
            omvårdnaden, utan i det fallet, och på fler håll i landet, gäller
            det även kringresurserna, dvs. de paramedicinska insatserna, där
            kuratorer, arbetsterapeuter sjukgymnaster osv. gör ett väsentligt
            arbete för att underlätta för patienterna att skrivas ut. Där
            skall då nedskärningen ske med hälften av de insatser som i dag
            finns på den paramedicinska delen. Detta skall ske trots att exempelvis
            kuratorer kunde påvisa att det förelåg en ärendeökning på 40 %
            under ett års tid. Jag är mycket tveksam till hur det kan hävdas
            att dessa nedskärningar kan göras genom effektivisering och större
            produktivitet. Det handlar ju om en försämrad vård, och det tycker
            jag att Bo Könberg och regeringen borde kunna instämma i.
          </note>
          <note type="speaker">
            Anf. 92 Statsrådet BO KÖNBERG (fp):
          </note>
          <note>
            Herr talman! Vi alla tre tycks vara överens om att det är bra
            om interpellationssvaren kan komma snabbare än de gör. För dagen
            kan väl den diskussionen därmed vara avslutad.
          </note>
          <note>
            Låt mig ta upp några av de tyngsta synpunkter som
          </note>
          <note>
            Sylvia Lindgren och Eva Zetterberg tagit upp, som jag uppfattade
            det, nämligen om bristerna i svensk sjukvård och vad som gjorts
            åt bristerna samt om ekonomin och arbetslösheten.
          </note>
          <note>
            Svensk sjukvård har ju sedan länge hög kvalitet och gott innehåll.
            De flesta bedömare, både inhemska och utländska, har nog varit
            överens om att det förstås även i denna goda verksamhet har funnits
            brister. Dessa brister har bl.a. bestått i den dåliga samordningen
            och gränsdragningen inom äldrevården, de långa operationsköerna,
            den bristande utbyggnaden av primärvården och, inom ramen för
            densamma, den bristande kontinuiteten och möjligheten att nå en
            egen allmänläkare.
          </note>
          <note>
            Brister inom psykiatrin har, enligt min mening, också förelegat.
          </note>
          <note>
            Under senare år har vi genomfört en rad reformer just för att
            göra något åt bristerna. Vi skall försöka behålla det som är bra,
            men åtgärda det som är mindre bra. En sådan åtgärd är ÄDEL-reformen,
            som beslutades av riksdagen under den förra mandatperioden. Företrädare
            för mitt parti spelade då en betydelsefull roll för att få en
            bra utformning av det förslaget, inkl. det kommunala betalningsansvaret
            som infördes som en följd av en motion från det hållet.
          </note>
          <note>
            Vi har träffat en uppgörelse om att korta operationsköerna som
            jag litet mer fylligt redogjort för i interpellationssvaret. Åtminstone
            är Sylvia
          </note>
          <note>
            Lindgren och jag överens om att detta har lett till resultat
            -- naturligtvis tillsammans med annat inom vården. Men vi tycks
            vara överens om att situation nu är avsevärt bättre för dem som
            väntar på en angelägen operation än för, låt oss säga, tre år
            sedan.
          </note>
          <note>
            Vad gäller kontinuiteten har riksdagen fattat beslut om husläkarreformen,
            både om det tillägg i hälsooch sjukvårdslagen -- som det förefaller
            att vi är överens med oppositionen om -- som om den husläkarlagstiftning
            som kom till för att få konkurrensneutralitet mellan husläkare
            i olika anställningsformer.
          </note>
          <note>
            Till sist vill jag säga att regeringen på mitt förslag, nyligen
            har lämnat förslag till riksdagen om en stor reform av psykiatrin.
            Det har sällan varit så många reformer på gång, som de inom svensk
            sjukvård syftande till en bättre sjukvård och en bättre utdelning
            av de satsade pengarna i form av vård för människorna.
          </note>
          <note>
            På flera av de här punkterna är vi möjligen överens om innehållet.
            Men på några punkter är vi inte överens -- t.ex. när det gäller
            husläkarsystemet, som oupphörligen attackeras från socialdemokratiskt
            håll och från Vänsterpartiet.
          </note>
          <note>
            Det tycks finnas något djupt motbjudande för socialdemokrater
            och vänsterpartister i tankegången att man skall kunna få välja
            en egen husläkare. Inte minst tycks det vara motbjudande att det
            skall vara samma villkor, oavsett om man är anställd av ett landsting
            eller om man finns med som egen företagare.
          </note>
          <note>
            Husläkarlagen syftar ju till att det skall vara samma villkor
            vad gäller utbildning, krav på antalet patienter etc. Varje försök
            att upphäva den lagen och inte ersätta den med något annat --
            vilket väl inte har föreslagits -- innebär förstås att man medger
            det som Sylvia Lindgren mycket uppriktigt kallar för landstingets
            rätt att få bestämma, vilket hon tycker är positivt. Det är egentligen
            det som frågan handlar om. Är det landstingen som skall ha valfrihet
            -- vilket Ny demokrati säger i sina annonser, om jag minns rätt,
            eller är det patienterna som skall ha valfrihet? Där har vi olika
            uppfattningar. Jag diskuterar mycket gärna den saken med företrädare
            för Socialdemokraterna och
          </note>
          <note>
            Vänsterpartiet. Jag diskuter också mycket gärna under den kommande
            valrörelsen just frågan om det är landstingen eller patienterna
            som skall ha valfrihet i det här systemet.
          </note>
          <note>
            Sedan skall jag, herr talman, gå över till frågan om ekonomin.
            Även landstingens och kommunernas verksamhet har förstås påverkats
            och drabbats av den djupa lågkonjunkturen. Vi har nu under ett
            par år genomgått den djupaste lågkonjunktur som vårt land har
            upplevt på två generationer. Större delen av kommunernas och landstingens
            problem har inte ett dugg att göra med statliga åtstramningar,
            utan problemen har att göra med att det egna skatteunderlaget
            sviktar under en lågkonjunktur.
          </note>
          <note>
            För framför allt Eva Zetterberg förefaller detta inte ha med
            frågan att göra. På något vis ligger det helt utanför diskussionerna
            om sjukvårdens resurser.
          </note>
          <note>
            Den uppfattningen kan man givetvis ha, om man närmast ser statens
            insatser på området som en riksbank som trycker sedlar osv. Men
            om man inte har den synen handlar det förstås om hur vi skall
            bära oss åt för att skydda väsentliga värden under en period av
            ekonomisk åtstramning.
          </note>
          <note>
            Väldigt många kommuner och landsting samt deras anställda har
            visat mycket stor skicklighet under senare år när det gäller att
            försöka ge god vård av olika slag. Det kan gälla tillsyn av våra
            barn och våra gamla. Sedan kan man diskutera om det på något vis
            skulle ha kunnat finnas mera pengar. Eva
          </note>
          <note>
            Zetterberg får väl återkomma och tala om hur det i så fall skulle
            ha gått till.
          </note>
          <note>
            Vad gäller de saker i svensk sjukvård som mera direkt och enkelt
            kan mätas -- det kan handla om hur länge någon väntat på en gråstarrsoperation,
            om hur många husläkare det finns och om hur många patienter som
            har registrerat sig hos en husläkare -- kan man säga att alla
            de måtten kommer att visa att vi i dag har en bättre sjukvård
            än vi hade för tre år sedan.
          </note>
          <note>
            På områden som är svårare att mäta, t.ex. på omvårdnadsområdet,
            blir det förstås svårare att vara säker på hur det har blivit.
            Under den här lågkonjunkturen, då resurserna har minskat med i
            storleksordningen 5 % under tre fyra år, kan det naturligtvis
            hända att vården på de här punkterna inte är så bra som vi skulle
            önska att den var -- det finns säkert sådana punkter. Då är frågan
            om vi kan fortsätta med reformer inom sjukvården för att få bättre
            valuta för de pengar som satsats, samtidigt som vi satsar på att
            få en bättre utveckling i vårt lands ekonomi. Mycket tyder, glädjande
            nog, på att utvecklingen där går åt rätt håll.
          </note>
          <note type="speaker">
            Anf. 93 SYLVIA LINDGREN (s):
          </note>
          <note>
            Herr talman! Bo Könberg inledde med att bl.a.
          </note>
          <note>
            säga att det hade varit brister i priämärvården. Ja, men ingenting
            är så bra att det inte går att göra bättre. För den skull behöver
            man faktiskt inte oroa och riva ner ett helt system som fungerar.
            Man får försöka göra det bättre i stället för att bara hitta på
            nymodigheter som ingen egentligen vill ha.
          </note>
          <note>
            Visst var vi socialdemokrater med om att driva igenom ÄDEL-reformen.
            Och visst förekommer det fortfarande gränsdragningstvister också
            inom
          </note>
          <note>
            ÄDEL-reformens ram. Det här är alltså inte helt glasklart.
          </note>
          <note>
            I övrigt kommer vi mycket in på det här med husläkarna. Vi socialdemokrater
            vill ha fritt val av läkare och vårdcentral. Dessutom vill vi
            ha garanterad tillgång i närheten av bostaden.
          </note>
          <note>
            Däremot vill vi inte ha en tvångslistning hos husläkare. Vi vill
            heller inte ha straffavgifter.
          </note>
          <note>
            Det gäller att låta invånarna själva välja vilken läkare eller
            vårdcentral i länet som de skall knytas till. Den som inte vill
            knytas till en speciell husläkare får besöka valfri läkare eller
            vårdcentral för samma avgift som om en egen husläkare hade valts
            -- dvs. ingen straffavgift. Alla invånare skall garanteras tillgång
            till läkare/vårdcentral i sitt bostadsområde eller i dess närhet.
            Vi vill också ha en kontrollerad etablering. Den fria etableringen
            är till fördel för läkarna, inte för patienterna.
          </note>
          <note>
            Vi vill också ha kvar vårdcentralerna, med områdesansvar och
            lagarbete. Vårdcentraler med områdesansvar och en samlad kunskap
            om hälsoläget i området är en viktig förutsättning för det förebyggande
            hälsoarbetet. Vårdcentralerna kan med små medel förbättras ytterligare
            genom bl.a. dagliga akuttider och ett utökat öppethållande morgon
            och kväll. På vårdcentralerna arbetar landstingsanställda husläkare,
            distriktssköterskor och annan vårdpersonal.
          </note>
          <note>
            Det råder inget tvivel om att i de områden i
          </note>
          <note>
            Stockholmsområdet där husläkare införts är patienternas utlåtande
            genomgående att servicen försämras. Telefontider och öppettider
            har det knappats in på. Läkarna har oftast bara en timme till
            förfogande för patienternas samtal. Många uttalar också: Egen
            läkare har jag alltid haft på vårdcentralen.
          </note>
          <note>
            Kropp och själ hänger ihop. Omvårdnadsbegreppet kommer i skymundan
            om man inte har den samlade kompetensen på vårdcentralen.
          </note>
          <note>
            Undersköterskornas uppgifter måste uppvärderas.
          </note>
          <note>
            Det är därför som det är olyckligt att tjänster i dag konverteras
            för att fler läkare skall kunna anställas, och då utan att hänsyn
            tas till vilka effekter det egentligen får. Detta gör man enbart
            av kostnadsskäl, för att ha råd att anställa flera läkare.
          </note>
          <note>
            Om detta tar vi gärna en debatt ute på gator och torg under valrörelsen,
            Bo Könberg! Det är bedrövligt hur det här har bedrivits.
          </note>
          <note type="speaker">
            ANf. 94 EVA ZETTERBERG (v):
          </note>
          <note>
            Herr talman! Jag skall börja med att svara på Bo
          </note>
          <note>
            Könbergs frågor -- detta i stället för att få det svar som jag
            hade trott att jag skulle få.
          </note>
          <note>
            När det gäller pengar och finansiering har vi i
          </note>
          <note>
            Vänsterpartiet både i Stockholms läns landsting och på andra
            håll sagt att man skall acceptera skattehöjningar. Man måste få
            in mera pengar till sjukvården. Vi menar att det inte går att
            bibehålla en god vård med lägre summor än man har i dag.
          </note>
          <note>
            Tvärtom behövs det höjningar.
          </note>
          <note>
            I Göteborg avgick ju Sjukvårdsstyrelsens medicinske rådgivare,
            Olle Isaksson -- denne var inte politiskt tillsatt utan var medicinskt
            sakkunnig -- i protest mot nedskärningarna, varvid
          </note>
          <note>
            Folkpartiet i Göteborg också föreslog en skattehöjning. Är det
            bara i Göteborg som
          </note>
          <note>
            Folkpartiet kan tänka sig en skattehöjning?
          </note>
          <note>
            Jag menar att det antagligen krävs mer av resurser till vården.
            Ett sätt att åstadkomma det är att genomföra en skattehöjning.
            Det är där som det uteblivna svaret på min fråga blir aktuellt.
            Vad hände med de pengar som vi har hjälpt regeringen att få till
            vården? Hamnar de pengarna ändå i ett husläkarsystem? När jag
            hör Bo Könberg blir jag nästan rädd. Jag undrar alltså om det
            är vad som har hänt med pengarna, men som inte var avsikten.
          </note>
          <note>
            När det gäller husläkarsystemet tar också jag gärna en debatt,
            men då mera utförligt och vid ett annat tillfälle. Det finns nämligen
            mycket kvar att debattera på det andra området.
          </note>
          <note>
            Ja, vi är överens om betydelsen av en bra primärvård. Det är
            det som är basen i sjukvården och i fråga om omvårdnaden. Men
            vår modell innebär ett områdesansvar. Den innebär distriktssjukvård
            med en bassjukvård. Jag skall med glädje tillsända Bo Könberg
            en utmärkt liten folder som handlar om just detta och som vi har
            utarbetat. Där finns med det förebyggande ansvaret och ansvaret
            för forskning och utveckling liksom ett områdesansvar. Självklart
            skall det också vara fritt att välja läkare. Man skall inte bli
            påtvingad en husläkare.
          </note>
          <note>
            Så till frågan om vårdgarantin. Jag skall inte upprepa det som
            redan har sagts av Sylvia
          </note>
          <note>
            Lindgren, utan jag konstaterar bara att inte alla diagnoser omfattas
            här. För den som kommer till akutsjukvården, för den som har psykiska
            sjukdomar osv. finns det en rad områden där ingen vårdgaranti
            fungerar. Det är en klar brist.
          </note>
          <note>
            Dessutom krävdes det extrapengar för att genomföra detta.
          </note>
          <note>
            Herr talman! När det gäller frågan om överbeläggningar tycker
            jag att Bo Könbergs svar är litet övermaga. Bo Könberg säger att
            det kanske är så att det beror på felbedömningar i den medicinska
            planeringen när det blir överbeläggningar. Men hur kan Bo Könberg
            sätta sig till doms över någon och göra en korrektare bedömning
            än man gör ute på sjukhusen? Tvärtom kommer det ju signaler om
            att fler människor borde få stanna på sjukhusen. Människor kommer
            nämligen hem för tidigt. Dessutom finns det rapporter, t.ex. från
            Forsknings- och utvecklingsbyrån i Stockholm, om att äldre har
            kommit hem för tidigt. Dessutom har ett betydande antal äldre
            avlidit inom loppet av 14 dagar efter hemkomsten från sjukhus.
            De borde kanske ha stannat längre på sjukhuset.
          </note>
          <note type="speaker">
            Anf. 95 Statsrådet BO KÖNBERG (fp):
          </note>
          <note>
            Herr talman! Bland de frågor som närmast behöver tas upp finns
            väl, återigen, frågan om husläkarna och också några frågor om
            de 195 miljonerna och om förekomsten av överbeläggningar.
          </note>
          <note>
            Sylvia Lindgren säger sig i mångt och mycket vara för det som
            andra, exempelvis vi i Folkpartiet, kallar för husläkare. Det
            som hon inte är för är tydligen det här med att man skall kunna
            välja även husläkare som landstinget inte har anställt. Det finns
            säkert också andra inslag som Sylvia Lindgren är emot. Jag uppfattar
            att hon tycker att man i vissa fall inte skall kunna ha flera
            läkartjänster och något färre underskötersketjänster. Den uppfattningen
            kan man förstås ha.
          </note>
          <note>
            Jag bara noterar att den försöksverksamhet som bedrevs i slutet
            av 80-talet i Stockholms läns landsting -- Sylvia Lindgren, Eva
            Zetterberg och jag har ju varit verksamma där -- sattes i gång
            genom att Folkpartiet och Sylvia Lindgrens parti var överens om
            att prova andra former än de som man tidigare hade arbetat med
            inom vården. Jag är mycket glad över det stöd för husläkartanken
            som vi den gången fick från Socialdemokraternas sida.
          </note>
          <note>
            Jag har dock inte under de här årens debatt kunnat utläsa vad
            som hänt under resans gång och vad det är som gör att man nu är
            så negativ. Men det kanske dyker upp ett besked -- även om det
            inte blir i dag så blir det kanske någon gång före september månad.
          </note>
          <note>
            På alla punkter utom när det gäller etableringsfriheten, där
            det finns en klar gräns mellan oss och de socialistiska partierna,
            är tankarna exakt desamma som de som alla partier i
          </note>
          <note>
            Landstingsförbundet kunde vara överens om, möjligen med undantag
            av Vänsterpartiet. Men nu går Socialdemokraterna av någon anledning
            emot.
          </note>
          <note>
            Eva Zetterberg undrar vart de 195 miljoner kronorna skall gå.
            Först och främst är jag tacksam för att Vänsterpartiet, till skillnad
            från
          </note>
          <note>
            Socialdemokraterna, tyckt att vården behövde mera resurser och
            därför ställt upp på detta. De 200
          </note>
          <note>
            miljoner kronor som har utgått i år har delats ut, enligt landstingets
            önskemål, på en per-capitabasis. Man har inte haft någon speciell
            avräkning mot speciella kostnader. Utan att vi har dragit frågan
            i regeringen föreställer jag mig att det får bli något liknande
            även för de kommande åren. Då får väl varje parti i varje enskilt
            landsting bevaka att pengarna, förstås, går till vårdverksamhet
            och inte till någonting annat. Vi har ju valt att i mångt och
            mycket lita på landstinget när det gäller sådana här saker.
          </note>
          <note>
            Sedan skulle jag något vilja beröra frågan om resurserna inom
            vården. Eva Zetterberg säger nu att det tydligen inte handlar
            om att Riksbanken skall trycka sedlar. I stället skall skatterna
            höjas.
          </note>
          <note>
            Det är ju alltid ett framsteg i fråga om
          </note>
          <note>
            Vänsterpartiets ekonomiska reformförslag --
          </note>
          <note>
            jämfört med vad som genomgående gällt under årens lopp.
          </note>
          <note>
            Problemet är dock att det som vi i Sverige under kommande år
            behöver är möjligheter att skapa många nya jobb. För att vi skall
            bli av med arbetslösheten måste det skapas många nya jobb.
          </note>
          <note>
            Större delen av dem -- ja, nästan alla -- tror jag behöver tillkomma
            i enskilt bedriven verksamhet för att vi skall få ordning på svensk
            ekonomi. I vissa speciella fall är det säkert nödvändigt med kommunalskattehöjningar.
          </note>
          <note>
            Jag har fullt förtroende för mina partivänner i
          </note>
          <note>
            Göteborg och tror att de gör en korrekt bedömning. Men problemet
            och det som skiljer oss från Vänsterpartiet på den här punkten
            -- förutom alla andra skillnader -- är att Eva Zetterberg och
            hennes partivänner är för skattehöjningar överallt där det finns
            möjligheter att rösta för sådana. Vi däremot är för skattehöjningar
            på de ställen där vi bedömer dem som nödvändiga för att klara
            verksamheten. För övrigt tror jag inte att skattehöjningar är
            det bästa sättet att ordna många nya jobb i vårt land. Där skiljer
            vi oss väl åt.
          </note>
          <note>
            Frågan om överbeläggningar inom sjukvården är den sista frågan
            som jag hinner med i denna replik.
          </note>
          <note>
            Vi vet väl avsevärt mera om detta om två dygn. På det sättet
            är det synd att vi har debatten i dag och inte om tre dagar t.ex.
            Jag tror dock inte att utredningen i fråga kommer att visa att
            det genomgående skulle vara så att patienter skrivs ut för tidigt
            o.d. eller ens att det kanske går att se några skillnader om man
            jämför med hur det var för ett eller två år sedan. Det tema som
            Eva Zetterberg och delvis också Sylvia Lindgren försöker driva
            är ju annars att sjukvården i stor skala skulle ha försämrats
            så fort Socialdemokraterna lämnade kanslihuset. Jag tror inte
            att den bilden kommer att besannas. Snarare är det så att vi,
            som jag sade i mitt förra inlägg, numera får ut mera per satsad
            krona i form av vård av olika slag. Men samtidigt finns det förstås
            fortfarande en mängd brister som behöver åtgärdas.
          </note>
          <note type="speaker">
            ANf. 96 SYLVIA LINDGREN (s):
          </note>
          <note>
            Herr talman! Tänk om Bo Könberg kunde lyssna!
          </note>
          <note>
            Jag sade nämligen att fritt val av läkare och vårdcentral och
            garanterad tillgång i närheten av bostaden är vad vi socialdemokrater
            vill ha. Det är definitivt inget negativt. Naturligtvis är det
            patienterna, invånarna, som själva skall välja vårdcentral och
            läkare.
          </note>
          <note>
            Undersökningar som har gjorts, inte minst i
          </note>
          <note>
            Stockholms läns landsting, påvisar att man i mycket, mycket stor
            utsträckning är nöjd med vårdcentralerna. Varför skall vi då inte
            eftersträva och se till att det blir ännu bättre när det gäller
            just det som folk vill ha?
          </note>
          <note>
            I sammanfattningen i Landstingsförbundets skrift
          </note>
          <note>
            Landstingens ekonomi kan vi läsa, att landstingen hittills har
            minskat sina kostnader i fasta priser med
          </note>
          <note>
            3 % sedan 1991. Detta har sannolikt kunnat kompenseras med produktivitetsökningar.
            Nu ökar emellertid takten i neddragningarna. Samtidigt har de
            produktivitetsvinster, som kan göras genom att öka kapacitetsutnyttjandet
            sannolikt till stora delar tagits hem. Fortsatta produktivitetsförbättringar
            kan därför förutsättas gå långsammare.
          </note>
          <note>
            Resurserna har inte minskat något, som Bo
          </note>
          <note>
            Könberg sade här den 10 februari -- de har minskat markant, inte
            minst beroende på minskade skatteintäkter och de två och en halv
            miljard från staten som dragits in. Man har också kämpat otroligt
            ute på sjukhusen och inom verksamheten för att hålla kostnaderna
            nere. Det skall man ge inte minst personalen en stor eloge för.
          </note>
          <note>
            När det gäller mycket av det Jerzy Einhorn och Eva
          </note>
          <note>
            Zetterberg tagit upp i olika artiklar är tendensen i dag ''spara
            och håll tyst!'' Det är rubriker som vi alltför ofta kan läsa
            i pressen, och det mår vi inte bra av. Det är en otäck stämning
            som sprider sig på våra sjukhus, bland personal och patienter.
            Som politiker är det vår skyldighet att lyssna och göra någonting
            åt det som händer och verkligen ta människor på allvar.
          </note>
          <note>
            Häromdagen ringde en kvinna till mig som nyligen fått diagnosen
            cancer. Det tog två månader innan man kunde påbörja hennes behandling.
            Hon tillhörde inte den prioriterade gruppen som omfattas av vårdgarantin.
            Det måste vara bedrövligt för en människa att få vänta två månader
            på att få behandling. Sådana signaler måste vi ta på allvar och
            göra någonting åt.
          </note>
          <note>
            Det största hotet mot primärvården utgörs enligt
          </note>
          <note>
            Bo Könbergs mening av bristande resurser, står det i interpellationssvaret.
            Det håller jag med om. Det är resurser, förändringar, vilja som
            måste till och inte husläkare och etableringar som enbart tar
            resurser ifrån sjukvården.
          </note>
          <note type="speaker">
            Anf. 97 EVA ZETTERBERG (v):
          </note>
          <note>
            Herr talman! Beträffande husläkarpengarna, Bo
          </note>
          <note>
            Könberg, så handlar det om 195 miljoner. Alla partier har varit
            överens om 5 miljoner till distriktssköterskorna. Därför är det
            195 miljoner kvar. Jag kräver att regeringen skall göra en redovisning
            där man ser vart dessa pengar går. De får inte bara pytsas ut
            i allmänhet till landsting.
          </note>
          <note>
            Man kunde exempelvis ha särskilda projekt inom hemsjukvård eller
            geriatrik eller andra eftersatta områden. Det skulle vara mycket
            välkommet.
          </note>
          <note>
            Herr talman! Vi är inte som parti för generella skattehöjningar.
            På vissa områden och i vissa kommuner är det angeläget. Lyssnar
            aldrig Bo
          </note>
          <note>
            Könberg till signaler utifrån landet? Har inte Bo
          </note>
          <note>
            Könberg tagit del av protester från anställda och politiker runt
            om i vårt land som anser att nedskärningarna har gått för långt,
            att man inte klarar att bibehålla kapaciteten och nivån på vården?
            Hur reagerar Bo Könberg på det? Finns det inte anledning att bli
            oroad?
          </note>
          <note>
            Till slut vad gäller äldreomsorgen och äldresjukvården. Det finns
            motstridiga besked, och jag ser också fram emot rapporten från
          </note>
          <note>
            Socialstyrelsen.
          </note>
          <note>
            Å ena sidan har t.ex. SKTF pekat på att det på sjukhusen ligger
            kvar 1 500 patienter som är färdigbehandlade, men inte får plats
            ute i äldreomsorgen. Å andra sidan har kommunerna ett sparbeting
            på ungefär 3 200 per äldre som skall sparas inom hemtjänsten.
            Det är naturligtvis problem med att äldre flyttar ut. De kan inte
            få den vård de behöver.
          </note>
          <note>
            Det andra motstridiga beskedet kommer från den forskning jag
            nämnde tidigare, med personer över
          </note>
          <note>
            75 år som dog inom 14 dagar efter att ha skrivits ut.
          </note>
          <note>
            Den andelen har faktiskt ökat med 38 % mellan
          </note>
          <note>
            1991 och 1992. Man har ännu inte sett resultaten av
          </note>
          <note>
            1993 och 1994.
          </note>
          <note>
            Till slut, herr talman, vill jag berätta för Bo
          </note>
          <note>
            Könberg om en brevvän jag har. Det är en dam i 80-
          </note>
          <note>
            årsåldern som skriver intressanta brev till mig om sjukvården.
            I sista brevet, när hon talar om att hon inte får de operationer
            som Sylvia Lindgren lyft fram, så skickade hon med en hälsning
            som jag vill framföra till Bo Könberg. Jag citerar: Tänk om några
            tusen missnöjda kunde skriva till Könberg och ge honom på nöten.
            Det skulle bli jobb åt många arbetslösa att sätta i gång och sprätta
            brev.
          </note>
          <note>
            Kan det vara en modell mot arbetslösheten?
          </note>
          <note type="speaker">
            Anf. 98 Statsrådet BO KÖNBERG (fp):
          </note>
          <note>
            Herr talman! Jag tyckte vad gäller Sylvia Lindgrens inlägg att
            vi inte kom så mycket längre än i de tidigare inläggen. Det finns
            en stor skillnad mellan å ena sidan de borgerliga partierna och
            å andra sidan Socialdemokraterna och Vänsterpartiet, och möjligen
            numera Ny demokrati. Vi anser att det är patienterna som skall
            ha valfrihet, medan Sylvia
          </note>
          <note>
            Lindgren anser att det är landstingen som skall ha valfrihet.
          </note>
          <note>
            Detta kan man förstås tycka. Det är en fullt legitim uppfattning,
            och den bör föras fram i den allmänna debatten ungefär som Sylvia
            Lindgren nu gjort.
          </note>
          <note>
            Sedan är det bra om Sylvia Lindgren och hennes partivänner tycker
            att vi från regeringens sida gjorde klokt när vi införde hälso-
            och sjukvårdslagen. Vi föreslog riksdagen den lagen och att man
            enligt den skulle ha rätt till en egen läkare. Det är väl utmärkt.
            Men det var inte ni som lade fram förslaget. Det var vi som kom
            med förslaget och ni röstade för det. Vi får väl vara tacksamma
            för att ni åtminstone är för några förbättringar inom sjukvården
            vad gäller valfrihet.
          </note>
          <note>
            Sylvia Lindgren var också inne på ekonomin. Det gjordes en indragning
            det första året av den här mandatperioden av pengar från kommuner
            och landsting för att något få ned budgetunderskottet.
          </note>
          <note>
            Det gällde 7,5 miljarder på bägge sektorerna, i storleksordningen
            2,5 miljarder på landstingen.
          </note>
          <note>
            Sedan har tillkommit att för innevarande år får de kommuner och
            landsting som inte höjer skatten dela på ett belopp som är en
            bra bit över hälften av detta. Det handlar, återigen, inte i första
            hand om indragning från statsmakten, utan det handlar om att den
            egna ekonomin sviktar.
          </note>
          <note>
            Då kan man om man vill försöka hjälpa till att klara den på det
            vis Eva Zetterberg föreslår, nämligen att höja skatten. Även jag
            nås, Eva Zetterberg, av mängder av signaler från människor som
            tycker att vi borde satsa mera pengar på sjukvårdsverksamhet.
            Självklart! Frågan är om detta är den rätta medicinen, allmänt
            sett, för att klara svensk sjukvårds problem, i ett läge där vi
            måste få i gång ekonomin i landet och måste skapa många nya jobb.
            Är skattehöjningar den bästa vägen till detta? Jag ställer frågan
            nu retoriskt, eftersom detta är ett avslutande inlägg, men jag
            har nämnt den även i de tidigare omgångarna. Jag tror inte att
            detta är den rätta vägen.
          </note>
          <note>
            När det gäller de 195 miljonerna skall förstås redovisas på vilket
            sätt de kommer att användas.
          </note>
          <note>
            Men återigen, jag har uppfattat riksdagens beställning som att
            man vill att de skall gå till sjukvård ute i landstingen.
          </note>
          <note>
            När Eva Zetterberg tar upp att 1 500 patienter ligger kvar på
            sjukhusen så är detta en viktig information, och det är viktigt
            att göra någonting åt saken. Men det hör också till bilden att
            före ÄDEL-
          </note>
          <note>
            reformen och betalningsansvaret så gällde det mer än dubbelt
            så många människor. Detta är också ett exempel på att utvecklingen
            på den här punkten går åt rätt håll.
          </note>
          <note>
            Till sist: Man kan ha brevvänner som Eva
          </note>
          <note>
            Zetterberg, som ber att man skall ge andra på nöten. Min brevvän,
            som dök upp för bara någon månad sedan är en gammal lärarinna
            som gick i samma skola som jag. Hon blev så oroad över ryktena
            om att man skulle avskaffa husläkare, så hon bad mig gör allt
            vad jag kunde för att se till att de fick finnas kvar.
          </note>
          <note>
            Överläggningen var härmed avslutad.
          </note>
          <note>
            15 § Svar på interpellation 1993/94:133 om flyktingpolitiken
          </note>
          <note>
            Anf. 99 Kulturminister BIRGIT FRIGGEBO
          </note>
          <note>
            (fp):
          </note>
          <note>
            Herr talman! Sten Andersson i Malmö har med anledning av den
            förordning om uppehållstillstånd i vissa asylärenden som regeringen
            antog den 14
          </note>
          <note>
            april i år frågat mig om vilken bild jag avser skapa med den
            förda asylpolitiken och vilka principer som skall gälla för polisens
            arbete med att avvisa personer som fått avslag på sina asylansökningar
            och som gömmer sig för att förhindra verkställigheten av avvisningsbeslutet.
          </note>
          <note>
            Jag vill börja med att påpeka att Sverige ställer upp för sina
            internationella förpliktelser när det gäller att bereda människor
            skydd. Jag vill också peka på att det i asylärenden är viktigt
            att låta humaniteten styra. Samtidigt som dessa principer skall
            gälla för asylärenden skall också klarhet gälla. Sverige är ett
            land som verkställer lagakraftvunna avlägsnandebeslut och på så
            vis ges klara signaler om vilka som bereds tillstånd i landet
            och vilka som inte får stanna. Regeringen anser att det är bäst
            för rättssäkerheten om man strikt kan tillämpa utlänningslagens
            asylbestämmelser och låta skyddsbehovet vara vägledande för om
            upphållstillstånd skall beviljas.
          </note>
          <note>
            Det faktum att inströmningen av asylsökande från andra länder
            än staterna i det forna Jugoslavien har minskat på senare år visar
            att den svenska asylpolitiken ger de rätta signalerna.
          </note>
          <note>
            Inströmningen från det forna Jugoslavien beror ju på läget där,
            med inbördeskrig och interna spänningar.
          </note>
          <note>
            Ett mycket stort antal människor har varit tvungna att lämna
            sina hem, och flera länder i Europa har tagit emot ett stort antal
            flyende från det forna
          </note>
          <note>
            Jugoslavien. Jag anser inte att den svenska asylpolitiken generellt
            skickar ut några signaler som tyder på något annat än att asylansökningar
            i
          </note>
          <note>
            Sverige normalt prövas enligt utlänningslagens bestämmelser om
            rätten till asyl.
          </note>
          <note>
            Av humanitära skäl och beroende just på läget i det forna Jugoslavien,
            som ju har medfört att myndigheterna vid olika tidpunkter varit
            tvungna att tillämpa s.k. verkställighetsstopp, fann regeringen
            att man trots allt var tvungen att göra något för alla de familjer
            som väntat mycket länge i Sverige på svar på sina asylansökningar,
            i de flesta fall helt utan att de själva medverkat till tidsutdräkten.
          </note>
          <note>
            Jag är medveten om att metoden med tidsrelaterade schablonregler
            har nackdelar.
          </note>
          <note>
            Genom att fatta ett beslut som gäller dem som kom före den 1
            januari 1993 ges dock ingen signal till omvärlden om att det är
            värt att komma till Sverige utan att ha asylskäl och hålla sig
            kvar här, utan man visar att beslutet tar sikte på en speciell
            situation, orsakad av förhållanden utom vår kontroll.
          </note>
          <note>
            Till skillnad mot tidigare tidsrelaterade schabloner har de långa
            väntetiderna denna gång inte orsakats av att myndigheterna inte
            har resurser att fatta beslut. Såväl Invandrarverket som
          </note>
          <note>
            Utlänningsnämnden kan nu fatta beslut i de flesta ärenden inom
            några månader. Trots detta har alltså en del familjer av helt
            andra skäl fått vänta länge.
          </note>
          <note>
            Jag vill också peka på att det i regeringens förordningsmotiv
            påpekats att vistelsetidens betydelse för tillståndsfrågan minskar
            eller bortfaller helt, t.ex. om asylansökan är ogrundad eller
            om den asylsökande uppvisat ett beteende som gör att man kan ifrågasätta
            hans eller hennes beredvillighet att iaktta grundläggande normer
            i samhället. Alla ärenden skall prövas individuellt med hänsyn
            till samtliga omständigheter, men de humanitära aspekterna skall
            väga tungt.
          </note>
          <note>
            Förordningen omfattar endast personer som väntar på beslut. Huvudregeln
            är naturligtvis att avvisningen av personer som fått ett slutligt
            avvisningsbeslut skall verkställas genom polisens försorg, men
            i vissa fall kan det finnas anledning att bevilja tillstånd av
            humanitära skäl även till personer som har fått ett slutligt beslut
            men som finns kvar i landet. Även här får omständigheterna i varje
            enskilt fall vägas noga.
          </note>
          <note>
            Eftersom utgångspunkten för förordningen är hänsyn till barns
            situation, skulle det vara fel att inte alls ta hänsyn till barnen
            i denna grupp. Det ankommer på de asylsökande och deras juridiska
            ombud att göra nya ansökningar, om de anser att det finns nya
            skäl för uppehållstillstånd, t.ex.
          </note>
          <note>
            genom förordningens tillkomst. Polisens uppgift att verkställa
            de avvisningsbeslut som vunnit laga kraft kvarstår naturligtvis
            oförändrad även framgent.
          </note>
          <note>
            Vad gäller allmänhetens förståelse för regeringens beslut, är
            min uppfattning att allmänheten har stor förståelse för att asylsökande
            från Bosnien-
          </note>
          <note>
            Hercegovina har fått upphållstillstånd i Sverige. De flesta människor
            är medvetna om de hemska övergrepp som pågår i Bosnien-Hercegovina
            och känner att de vill hjälpa dem som har flytt därifrån.
          </note>
          <note>
            Jag tror också att det finns en önskan att visa humanitet mot
            de barnfamiljer som fått vänta länge på beslut.
          </note>
          <note>
            Anf. 100 STEN ANDERSSON i Malmö
          </note>
          <note>
            (m):
          </note>
          <note>
            Fru talman! Jag tackar för svaret. Jag har ställt många frågor
            i den här kammaren till statsrådet just om vår asylpolitik, och
            jag märker att ingenting hjälper.
          </note>
          <note>
            Det finns alltså i dag en överväldigande majoritet i kammaren
            för den nuvarande asylpolitiken, men det finns en lika överväldigande
            majoritet utanför kammaren som är emot den. Detta är ett ämne
            där väljarna har en uppfattning som markant strider mot politikernas.
          </note>
          <note>
            För tio månader sedan: 40 000 bosnier. För en månad sedan: några
            tusen somalier. I Somalia skall man snart hålla fria val under
            FN:s kontroll.
          </note>
          <note>
            Nyligen: 20 000 kosovoalbaner. Sammanlagt är det närmare 100
            000 personer, vilket motsvarar
          </note>
          <note>
            Sveriges fjärde eller femte största stad, om inte mina geografikunskaper
            är helt felaktiga.
          </note>
          <note>
            Fru talman! Detta är i huvudsak inte politiska flyktingar. De
            har har fått stanna i Sverige av humanitära och sociala skäl.
          </note>
          <note>
            Detta kostar mycket pengar. Det skapar problem i våra storstäder.
            Det har varit känt sedan länge att små kommuner beredvilligt tar
            sin s.k. kvot. Sedan betalar man t.o.m. resan för de asylbeviljade
            ifrån den lilla kommunen till en större kommun, som är mer attraktiv.
            Men man behåller en liten slant för sig själv, som man slipper
            betala tillbaka. Detta har varit känt så länge att jag inte förväntar
            mig någon ändring av detta.
          </note>
          <note>
            Asylpolitiken kostar mycket pengar. Det kan vi inte komma ifrån.
            Samtidigt måste vi i dag, helt nödvändigtvis, acceptera kraftiga
            nedskärningar inom många områden. Men när det gäller asylpolitiken,
            i alla fall den svenska, verkar det som om brunnarna är outtömliga.
          </note>
          <note>
            En fråga som jag tog upp, men som inte berördes i svaret, är
            att människor nog tycker att det är egendomligt att vi här i riksdagen
            kan ha hårda debatter och besluta om belopp som ibland rör sig
            om enbart några få miljoner kronor, medan regeringen -- och jag
            vill betona att regeringen inte handlar i strid mot lagen -- allstå
            kan fatta beslut utan att fråga riksdagen som handlar om miljardbelopp.
            Det har man gjort i dessa fall. Jag förstår att väljarna blir
            förvånade över att man kan agera på det viset.
          </note>
          <note>
            Sedan är det ju så, att det i vår omvärld i dag finns människor
            som lever under betydligt sämre förhållanden än de människor som
            vi nyligen har beviljat asyl. Men dem hjälper vi inte, eller i
            varje fall ytterst litet.
          </note>
          <note>
            Jag förstår dem som har kommit hit. Vi har ju sänt ut sådana
            signaler. Människorna har i många fall sålt sina hus och alla
            sina ägodelar, och jag hade säkert gjort likadant. Men det är
            inte rättvist om man ser till världens totala flyktingsituation.
          </note>
          <note>
            De som har fått ett beslut om avvisning men gömt sig, alltså
            brutit mot gällande svensk lag och hållit sig undan polisen, skall
            få sitt fall omprövat ännu en gång. Jag kan bara konstatera --
            det måste ju vara logik i allting -- att de som har följt gällande
            svensk lag, lämnat Sverige och kanske åkt tillbaka till Kosovo
            kan komma hit och söka igen, precis som de som bröt mot lagen,
            och få lov att stanna.
          </note>
          <note>
            Om de inte kan det finns det ingen konsekvens i regeringens handlande.
          </note>
          <note>
            Fru talman! Jag noterar till sist att Sverige -- till skillnad
            från övriga Europa och trots vår utomordentligt besvärliga ekonomiska
            situation --
          </note>
          <note>
            kan tillåta sig en politik som inget annat land i
          </note>
          <note>
            Europa kan i dag. Det är inte egendomligt att väljarnas förtroende
            för politikerna inte är överdrivet stort.
          </note>
          <note type="speaker">
            Anf. 101 GUSTAF VON ESSEN (m):
          </note>
          <note>
            Fru talman! Jag avser inte att föra någon stor och omfattande
            flyktingpolitisk debatt. Jag konstaterar bara att det återställningsbeslut,
            eller vad vi skall kalla det för, som regeringen fattade förra
            månaden var förståeligt från många synpunkter, eftersom humanitära
            aspekter fanns med, liksom långa vistelsetider, framför allt för
            barnfamiljer. Kanske kommer man så småningom till en brytpunkt
            där man måste väga in humanitära aspekter i högre grad.
          </note>
          <note>
            Men ad hoc-beslut av den här typen är ändå olyckliga. Vi måste
            försöka ha en långsiktig konsistens på vår flyktingpolitik, där
            skyddsaspekten och återvändandeaspekten är särskilt viktiga att
            betona. I vårt parti har vi alltmer kommit att omfatta tankegångarna
            om att i första hand ge tillfälliga uppehållstillstånd till de
            grupper av människor som det har gällt här, både bosnier och kosovoalbaner.
          </note>
          <note>
            Även UNHCR:s nya representant i Sverige, och
          </note>
          <note>
            UNHCR över huvud taget, tycks dela åsikten att det är tillfälliga
            uppehållstillstånd som kan ges -- låt vara att man därmed inte
            kan säga att det går att återvända. Det får man konstatera senare,
            och då kanske permanenta uppehållstillstånd kan bli aktuella.
          </note>
          <note>
            Etnisk rensning, som nu förekommer i forna
          </note>
          <note>
            Jugoslavien, får egentligen aldrig löna sig. Vi får alltså inte
            medverka med signaler så att det uppfattas som att den etniska
            rensningen lönar sig.
          </note>
          <note>
            Men beslutet är fattat, och vi skall göra allt för att leva upp
            till beslutet så att dessa människor från
          </note>
          <note>
            Kosovo och Bosnien får en bra framtid i Sverige.
          </note>
          <note>
            Det måste vi alla försöka hjälpas åt med att åstadkomma.
          </note>
          <note>
            Men beslutet omfattar ju inte riktigt alla kosovoalbaner. Om
            man nu skall fatta beslut av den här karaktären kommer man in
            på gränsdragningsfrågor. Det finns ett antal ensamstående män
            som inte omfattas av beslutet men som faktiskt tror att de, om
            de nu håller ut och försöker bita sig kvar, kan få ett sådant
            beslut som också omfattar dem.
          </note>
          <note>
            Många av dem skall förnya sina pass, och det tar ett antal månader.
            Polisen som skall avvisa dem måste i så fall ta dem i förvar på
            något sätt, där de skall vistas i fyra fem månader eller kanske
            ännu mer.
          </note>
          <note>
            Dessutom vet vi heller inte om dessa kosovoalbaner faktiskt kan
            återföras till Kosovo, eftersom gränsproblematiken har ökat och
            serberna säger nej. Då får de komma tillbaka till Sverige och
            vänta på nytt.
          </note>
          <note>
            Det är alltså en lång och svår procedur. Jag vet också av olika
            rapporter att polisen egentligen ligger ganska lågt med avvisningar
            för närvarande, eftersom det är så många problem förknippade med
            detta.
          </note>
          <note>
            Det skulle vara intressant att få statsrådets bedömning av om
            de kvarvarande kosovoalbaner som inte omfattades av beslutet har
            någonting att hoppas på i Sverige. Har också de en chans att få
            stanna kvar, eller skall de utvisas? Det tror jag att vi måste
            klarlägga på något sätt. Det finns ett hopp som grundas på viss
            erfarenhet, eftersom regeringen gång på gång har fattat beslut
            som ger möjlighet till uppehållstillstånd av humanitära skäl.
          </note>
          <note>
            Den andra frågan gäller de kosovoalbaner som råkade vara i Norge
            just när beslutet fattades. Får också de en chans att omfattas
            av denna nya bedömning som gör att de kan få stanna om de återvänder
            till Sverige och lämnar in en ny ansökan, eller skall de anses
            vara utrikes och därför inte kunna utnyttja förordningen? Kan
            de hoppas på att få sin ansökan prövad i Norge och få stanna där?
          </note>
          <note>
            Finns det något samarbete med Norge för att återföra dem hit
            och låta dem komma in med en ny ansökan?
          </note>
          <note>
            Anf. 102 Kulturminister BIRGIT FRIGGEBO
          </note>
          <note>
            (fp):
          </note>
          <note>
            Fru talman! Det är riktigt att Sten Andersson i
          </note>
          <note>
            Malmö och jag har fört ett antal debatter under de gångna åren
            på just det tema som Sten Andersson nu har tagit upp igen i denna
            interpellationsdebatt.
          </note>
          <note>
            Han har helt rätt i att flyktingpolitiken i sina huvuddrag är
            väl förankrad här i riksdagen.
          </note>
          <note>
            Sten Andersson för en diskussion om rättvisa och ställer alla
            de människor runt om i världen som lever under förtryck och fattigdom
            emot dem som vi kan hjälpa här i Sverige. Det faktum att det är
            så många som vi inte kan hjälpa tycks för honom vara ett skäl
            att inte hjälpa någon. Jag tycker att det är en konstig form av
            rättvisa.
          </note>
          <note>
            Vi är i Sverige inriktade på att göra så gott vi kan.
          </note>
          <note>
            Om människor kommer hit och söker skydd skall vi göra det bästa
            för att ge dem det skyddet. Det kan ju inte vara så inom t.ex.
            biståndspolitiken att det faktum att vi inte kan hjälpa alla länder
            och alla människor som är fattiga med ekonomiskt bistånd till
            utvecklingsländer skulle medföra att vi avstår från att göra det
            lilla vi kan.
          </note>
          <note>
            Gustaf von Essen ställde några frågor om den tidsförordning som
            det fattades beslut om för ungefär en månad sedan. Hela syftet
            med den var att ta hänsyn till de barn som har börjat rota sig
            här i Sverige. Gustaf von Essen frågar nu om det är på gång att
            låta personer som inte ingår i barnfamiljer stanna här av olika
            skäl. Jag vill då redovisa att det över huvud taget inte finns
            några sådana planer.
          </note>
          <note>
            Deras asylansökningar får prövas i vanlig ordning utifrån de
            skäl och argument som den sökande kan prestera.
          </note>
          <note>
            Jag vill till detta lägga att det naturligtvis är ett oskick
            att, som en del länder gör, försvåra för sina medborgare att återvända
            till sina hemländer. Vi har kontakt med och förhandlar med ett
            antal sådana länder för att åstadkomma en förändring.
          </note>
          <note>
            När det gäller de personer som har sökt sig till
          </note>
          <note>
            Norge kan jag säga att regeringen i ett beslut för några veckor
            sedan sade att de personer som
          </note>
          <note>
            Sverige har ett ansvar för skall omfattas av tidsförordningens
            regler. Detta gäller de fall då de norska myndigheterna inom en
            månad har anmält att det finns personer i Norge som tidigare har
            sökt asyl i Sverige och verkställt avvisning från Norge inom sex
            månader. Dessa personer kan alltså lämna in en ny ansökan och
            få sin sak prövad.
          </note>
          <note>
            Utgångspunkten för detta beslut från regeringens sida är att
            vi inte har velat göra någon åtskillnad mellan de personer i Sverige
            som har fått ett slutligt besked och de personer som under lång
            tid har vistats i Sverige och också varit i Norge under en viss
            tid. Jag tror att det skulle vara ganska svårt att motivera en
            åtskillnadspolitik för de barnfamiljer det handlar om.
          </note>
          <note>
            Jag delar naturligtvis uppfattningen att Sverige skall ha en
            långsiktig och konsekvent flyktingpolitik. Men det beror också
            litet grand på vad man menar med detta. På en del verkar det som
            att man skulle kunna ställa upp treåriga budgetplaner och göra
            en väldigt långsiktig planering för flyktingpolitiken. Jag tycker
            att de bortser från att det finns en verklighet.
          </note>
          <note>
            Massflyktsituationer kan vi påverka väldigt litet eller över
            huvud taget inte alls från Sveriges sida.
          </note>
          <note>
            De beror på förtryck, krig och våld i vår omvärld.
          </note>
          <note>
            Det är i första hand detta som styr i vilken omfattning det kommer
            asylsökande till Sverige.
          </note>
          <note>
            Jag vill till slut också göra ett påpekande när det gäller UNHCR:s
            inställning till tillfälliga respektive permanenta uppehållstillstånd.
            UNHCR har över huvud taget inte någon uppfattning i den frågan.
          </note>
          <note>
            Det är däremot en gemensam uppfattning för hela det internationella
            samfundet, inklusive UNHCR
          </note>
          <note>
            och Sverige, att man skall möjliggöra ett återvändande för flyktingar
            när fred har uppstått i ett land. Vi har många gånger tillsammans
            här i kammaren kunnat konstatera att Sverige har varit dåligt
            på att ge dessa möjligheter.
          </note>
          <note>
            När det gäller de bosniska flyktingarna har det under ett halvt
            års tid funnits en grupp som har börjat att planera för ett återvändande
            för de flyktingar som vill återvända och för ett återuppbyggnadsarbete
            när freden väl har kommit till Bosnien.
          </note>
          <note type="speaker">
            Anf. 103 GUSTAF VON ESSEN (m):
          </note>
          <note>
            Fru talman! När det gäller tidsförordningen tror jag att jag
            vågar påstå att det bland de kvarvarande bosnierna finns rätt
            stora förhoppningar om att man i ett senare skede skall få ta
            del av ett nytt regeringsbeslut. Det innebär stora problem att
            återvända, och polisen räknar nu med långa förvarstider. Bosnierna
            försöker naturligvis gömma sig vid avvisningsbeslut och hoppas
            att det som skedde i april när det gäller barnfamiljerna också
            kan ske nu.
          </note>
          <note>
            Det är viktigt att man antingen gör det ena eller det andra.
            Antingen säger man att det inte kommer något tidsbeslut för deras
            räkning, vilket statsrådet tycks mena, eller så gör man så att
            säga rent bord och klarar av hela flyktinggruppen från Kososvo.
          </note>
          <note>
            Även de som gömmer flyktingar har sett att det går att åstadkomma
            något med detta. Man har kunnat se att det lönar sig att gömma
            flyktingar. Det är inte onaturligt att man på fullt allvar tror
            att man kommer att lyckas om man gömmer också de kvarvarande flyktingarna,
            eftersom det gick förra gången.
          </note>
          <note>
            Jag menar att flyktingarbetet till sin natur givetvis är ett
            internationellt arbete. Det är bara en liten del av flyktingarna
            som vi kan ta hand om och göra någonting för här. Däremot drar
            de väldigt stora resurser. Sten Andersson i Malmö påpekade att
            det samtidigt finns mängder av flyktingar på annat håll som inte
            får del av de resurser som vi tycks vilja ställa till förfogande.
          </note>
          <note>
            När det gäller prioriteringar kan man säga att det inte är säkert
            att det skall bli mindre pengar till flyktingarbetet, men att
            pengarna kanske skall kanaliseras i litet annorlunda former än
            vad som har skett hittills.
          </note>
          <note>
            Vi har haft anledning att besöka UNHCR i Genève och diskutera
            dessa frågor i samband med det utredningsarbete jag är med i.
            Jag måste säga att jag fick klara besked om att man gärna ser
            just instrumentet tillfälliga uppehållstillstånd för större grupper
            av personer som måste fly av samma anledning som de som flyr från
            Jugoslavien. Jag förstår inte riktigt vad statsrådet menar. Jag
            tror att man räknar med att det instrumentet skall kunna användas.
          </note>
          <note>
            Anf. 104 Kulturminister BIRGIT FRIGGEBO
          </note>
          <note>
            (fp):
          </note>
          <note>
            Fru talman! Låt mig först förtydliga mig på en punkt: tidsförordningen
            gäller barnfamiljer som har sökt asyl i Sverige före den 1 januari
            1993. Den gäller oberoende av vilket land familjerna kommer ifrån.
            Många av dessa barnfamiljer har kommit från
          </note>
          <note>
            Kosovo, men det är inte ett beslut som tar sikte enbart på kosovoalbaner.
          </note>
          <note>
            Gustaf von Essen undrar om det kommer en särskild förordning
            för andra grupper än barnfamiljer från just Kosovo. Jag kan vara
            ganska tydlig på den punkten och säga att det inte finns några
            sådana planer.
          </note>
          <note>
            Man kan inte göra en sådan sak för en enda ländergrupp. Vad skulle
            människor som kommer från Afrikas olika hörn, från Sri Lanka,
            från
          </note>
          <note>
            Turkiet, från Peru och från många andra länder säga då? Jag kan
            vara ganska tydlig på den punkten: någon särskild förordning för
            andra än barnfamiljer är inte att vänta, och särskilt inte för
            en speciell ländergrupp.
          </note>
          <note>
            Överläggningan var härmed avslutad.
          </note>
          <note>
            16 § Svar på interpellation 1993/94:131 om informationsteknologin
          </note>
          <note type="speaker">
            Anf. 105 Utbildningsminister PER UNCKEL (m):
          </note>
          <note>
            Fru talman! Johan Lönnroth har frågat statsministern om
          </note>
          <note>
            dels vilka initiativ statsministern avser ta för att den moderna
            informationsteknologin skall främja demokrati, mångfald och jämlik
            tillgång till information i Sverige och världen,
          </note>
          <note>
            dels på vad sätt allmänhet, riksdag och den kommande regeringen
            efter valet kommer att få påverka den informationsteknologiska
            strategin.
          </note>
          <note>
            Statsministern har överlämnat interpellationen till mig.
          </note>
          <note>
            Låt mig som en bakgrund kommentera några väsentliga aspekter
            på den moderna informationsteknologin.
          </note>
          <note>
            Sverige har i dag en stark position på informationsteknologins
            område och är därmed för närvarande väl rustat i detta avseende
            inför framtiden. En sådan position kan dock i den hårda internationella
            konkurrensen snabbt gå förlorad, och vara mycket svår att återfå,
            om man inte hela tiden vidtar aktiva, målmedvetna åtgärder. Det
            är vidare nödvändigt för ett litet land som Sverige att skaffa
            sig konkurrensfördelar genom en hög kompetensnivå.
          </note>
          <note>
            Regeringen har därför velat göra en stark markering av informationsteknologins
            betydelse och ge arbetet en målinriktning. Det är därvid angeläget
            att så långt möjligt främja att alla krafter verkar i riktning
            mot samma mål, men utan att flytta ansvaret för att en angelägen
            utveckling på informationsteknologiområdet kommer till stånd från
            marknaden eller andra aktörer. Det mål som nu har uppställts är
            att Sverige senast år 2010 skall tillhöra den globala utvecklingens
            absoluta spjutspetsar när det gäller varje del av utnyttjandet
            av informationsteknologin.
          </note>
          <note>
            Regeringen har tillkallat en kommission för att främja en bred
            användning av informationsteknologin. Kommissionen har en mångsidig
            sammansättning med företrädare för såväl regeringen som det övriga
            samhället.
          </note>
          <note>
            Regeringen har också föreslagit riksdagen (prop.
          </note>
          <note>
            1993/94:177) att 13,7 % av de återstående medlen i
          </note>
          <note>
            Fond 92--94 skall reserveras för initiativ tagna inom kommissionen.
            Inom regeringskansliet har särskilda åtgärder vidtagits för ledning
            och samordning av arbetet med informationsteknologifrågorna inom
            de olika departementens ansvarsområden.
          </note>
          <note>
            Fokus i kommissionens arbete riktas särskilt mot användare, mot
            applikationer snarare än mot den tekniska infrastrukturen. Med
            en bred användning av informationsteknologin stimuleras emellertid
            också nödvändiga infrastrukturella investeringar liksom den industri
            som är verksam på det informationsteknologiska området.
          </note>
          <note>
            Det är för kommissionens arbete viktigt med en belysning av den
            svenska informationsteknologiska infrastrukturens tillstånd liksom
            av industrins situation och att det samlade materialet om forskningen
            på området uppdateras. Initiativ i denna riktning tas nu inom
            de olika arbetsområden som kommissionen har definierat.
          </note>
          <note>
            Kartläggningsarbetet, som genomförs både inom och utanför regeringskansliet,
            innebär självfallet inte att de experter och konsulter som medverkar
            i arbetet kommer att få styra den fortsatta informationsteknologiska
            strategin. Deras uppgift är bistå med underlag.
          </note>
          <note>
            Informationsteknologin har en stark egen utvecklingskraft. Den
            engagerar människor, företag och offentliga organ på alla nivåer
            och i hela landet. Därmed är den ett dynamiskt och användbart
            instrument för att främja demokrati, mångfald, valfrihet och jämlik
            tillgång till information. Risken för att informationsteknologin
            i stället skall leda till det motsatta, monopolisering, maktkoncentration
            och likriktning, bedömer jag som ringa.
          </note>
          <note>
            Mångfalden och spridningen av de möjligheter som informationsteknologin
            öppnar kan illustreras med utbildningsområdet. Distansundervisning
            kan nu arrangeras i en form som kvalitativt ligger långt framme.
            Människor som inte tidigare hade tillgång till goda utbildningsmöjligheter
            kan nu nås med erbjudanden om att höja kunskapsnivån. Det är också
            möjligt att knyta samman skolor i gemensamma nät med universitet,
            högskolor och museer. Kompetensutveckling för mindre och medelstora
            företag underlättas liksom en ökad demokratisk delaktighet genom
            IT-baserade medborgarkontor i kommunerna.
          </note>
          <note>
            Det yttersta ansvaret för statens informationsteknologiska strategi
            kommer även fortsättningsvis att åvila regeringen. Regeringen
            avser att utöva detta ansvar på ett sådant sätt att dynamiken
            och allas deltagande främjas.
          </note>
          <note>
            Med det sagda har jag, fru talman, svarat på Johan
          </note>
          <note>
            Lönnroths två frågor.
          </note>
          <note type="speaker">
            Anf. 106 EVA ZETTERBERG (v):
          </note>
          <note>
            Fru talman! Jag vill på Johan Lönnroths vägnar tacka för svaret
            och konstatera att arbetet inom
          </note>
          <note>
            Vänsterpartiet är så upplagt att det är jag som får delta i stället
            för Johan Lönnroth. Men jag vill också passa på att framföra ett
            beklagande från
          </note>
          <note>
            Johan Lönnroth, eftersom denne hade fått personligt svar från
            Carl Bildt -- givetvis via det elektroniska nätet -- att han med
            glädje skulle ta denna debatt just med Johan Lönnroth och eventuellt
            ta i anspråk extratid för att få den till stånd. Så blev dock
            inte fallet, och vi får båda finna oss i att det är vi som debatterar
            frågan i dag.
          </note>
          <note>
            Med anledning av det svar som Per Unckel har givit vill jag först
            instämma i att Sverige har en stark position i fråga om informationsteknologin
            men att det är lätt att förlora den. Jag vill också instämma i
            de allmänna funderingarna om att detta är en teknologi för framtiden
            och om hur positivt den kan användas i människans tjänst. Det
            kan t.ex. gälla distansundervisning och för oss politiker möjligheter
            att snabbt få fram beslut på papper.
          </note>
          <note>
            Men det kan också gälla människor med funktionshinder, bland
            vilka många har lång erfarenhet av möjligheterna att använda denna
            teknik.
          </note>
          <note>
            Jag vill också, fru talman, kommentera frågan om tillgången till
            informationen i Sverige och möjligheterna till ett demokratiskt
            användande av den. Vårt parti tycker att det är bra att kommissionen
            på området snabbt har kommit i gång, men jag vill däremot beklaga
            att den inte demokratiskt är så väl förankrad och att regeringen
            självsvåldigt har tillsatt den. Jag menar att det hade varit angeläget
            att förankra beslutet i riksdagen och att försöka att, om man
            nu inte hann göra det i förväg, följa upp förslagen och besluten
            från kommissionen i riksdagen.
          </note>
          <note>
            Jag vill också fråga Per Unckel hur det kommer sig att man skall
            använda konsultfirmor på detta område. Jag ifrågasätter det lämpliga
            i att använda den modellen.
          </note>
          <note>
            I frågan om den demokratiska förankringen och det samhälliga
            intresset på det här området vill jag hänvisa till att Al Gore,
            vicepresidenten i USA, i
          </note>
          <note>
            Los Angeles i ett tal har betonat det samhälleliga intresset
            och framhållit att de privata intressena inte skall skapa ett
            monopol, utan att i stället alla skulle ha tillgång till teknologin.
          </note>
          <note>
            Vi har, fru talman, en parallell i det tal som Carl
          </note>
          <note>
            Bildt höll på Ingenjörsvetenskapsakademien i februari. Det intressanta
            med det talet, som innehöll en hel del av det som Al Gore har
            lyft fram, är att de samhälleliga aspekterna såvitt jag kan förstå
            inte alls fanns med. Man kan förundra sig över att en svensk regering
            inte är lika angelägen om att de skall beaktas.
          </note>
          <note>
            Fru talman! Jag skulle vilja ta upp en fråga som inte fanns med
            i Johan Lönnroths interpellation och därför inte heller i svaret
            men som jag tycker ändå borde ha kunnat finnas med i detta. Det
            gäller en fråga som debatteras mycket bland forskare, nämligen
            elektroniska motorvägar. Många har lyriskt beskrivit hur vi i
            framtiden kommer att kunna kommunicera direkt med varandra i stället
            för att resa kors och tvärs över landet till olika platser. Jag
            undrar hur regeringen ser på detta. Den borgerliga regeringen
            är ju på väg att bygga upp enorma motorleder, genom Dennispaketet
            och t.ex. Öresundsbron, som i mina ögon miljömässigt är mycket
            negativa. Samtidigt finns en teknologi som möjliggör för oss att
            kommunicera med varandra över stora avstånd på ett helt annat
            sätt än vi någonsin har varit vana vid.
          </note>
          <note>
            Hur diskuterar ni dessa frågor inom regeringen?
          </note>
          <note>
            Har ni inte några tankar på att man skulle kunna undvika en del
            motorvägar och i stället satsa direkt på informationsteknologin?
          </note>
          <note>
            Anf. 107 Utbildningsminister PER UNCKEL
          </note>
          <note>
            (m):
          </note>
          <note>
            Fru talman! Låt mig kommentera de tre huvudfrågor som jag tycker
            mig finna i Eva
          </note>
          <note>
            Zetterbergs kommentarer. Vi beklagar dessutom båda att det är
            just vi två som står här, men det är ändå trevligt att det blev
            just vi som fick uppdraget att föra denna debatt med varandra.
          </note>
          <note>
            Den första frågan är vad Eva Zetterberg kallar regeringens självsvåldiga
            beteende att inrätta den typ av kommission som vi tillsatte. I
            stället skulle man, säger Eva Zetterberg, möjligen ha övervägt
            att vända sig till riksdagen och ge kommissionen en annan sammansättning.
            Det hade man kunnat göra, om man hade velat ha en kommission med
            en annan arbetsinriktning. Vi valde emellertid att ta oss an arbetsuppgiften
            ur en något annorlunda infallsvinkel, i medvetande om att så mycket
            av de informationsteknologiska frågorna är myndighetsfrågor, regeringsfrågor
            eller t.o.m.
          </note>
          <note>
            frågor som skall avgöras av någon helt annan part.
          </note>
          <note>
            Det handlar om att driva på, att visa föredöme men inte i första
            hand om att lagstifta.
          </note>
          <note>
            Det är också därför som så många statsråd sitter i kommissionen.
            Därigenom kan nämligen en fråga som väcks av kommission utan dröjsmål
            föras ut i och praktiskt omsättas i linjeorganisationen.
          </note>
          <note>
            Samtidigt kommer kommissionen naturligtvis att identifiera frågor
            av större karaktär än de som jag nu nämnt. Inte minst gäller detta
            översynen av datalagstiftningen, som är en av de frågor som kommissionen
            ägnar betydande möda åt. När den frågan har rört sig något längre
            kommer det att bli aktuellt att vända sig till riksdagen med ett
            förslag som är förankrat på sedvanligt sätt.
          </note>
          <note>
            Se alltså kommissionen som initierande snarare än som ersättande
            den vanliga riksdagsproceduren!
          </note>
          <note>
            Också denna kommer att behövas, men där riksdagens medverkan
            är påkallad.
          </note>
          <note>
            I anslutning till detta väcker Eva Zetterberg frågan om vi behöver
            konsultfirmor i detta sammanhang.
          </note>
          <note>
            Jag antar att Eva Zetterberg syftar på ett uppdrag som Kommunikationsdepartementet
            har lagt ut på ett antal firmor för att från utomstående betraktare
            få en bild av situationen. Jag tycker att detta är ett bra initiativ,
            eftersom man behöver också utomstående bedömningar.
          </note>
          <note>
            Eva Zetterbergs andra frågeställning är om vi har glömt det samhälleliga
            intresset, som Al Gore framhåller i sitt kaliforniental. Det har
            vi alls icke gjort. När kommissionen nu har kommit en bit på vägen
            har den tvärtom definierat två ytterligare samhälleliga områden
            som de allra mest centrala, nämligen dels att göra förvaltningen
            rationell och demokratiskt öppen för medborgarna, dels att satsa
            ordentligt på att nu få in den nya datorteknologin i undervisningen.
            Det är två ytterligare samhälleligt betonade områden som kommissionen
            vid sidan om lagstiftningsfrågorna har bedömt vara av allra mest
            central betydelse.
          </note>
          <note>
            Den tredje frågeställningen handlar om olika typer av motorvägar,
            sådana med asfalt respektive sådana på tråd. Jag tror att vi kommer
            att behöva såväl vanliga motorvägar som digitala sådana. Det finns
            en erfarenhet i den informationsteknologiska eran som säger att
            de möten som vi kan klara via datorerna inte ersätter vanliga
            möten utan tvärtom gör sådana möten mellan människor ännu mer
            angelägna. Om dessa möten sedan skall åstadkommas genom att vi
            åker tåg, flyg eller bil till varandra låter jag vara osagt, men
            jag tror inte att den digitala utvecklingen kommer att ersätta
            behoven av sedvanliga kommunikationsinvesteringar.
          </note>
          <note type="speaker">
            Anf. 108 EVA ZETTERBERG (v):
          </note>
          <note>
            Fru talman! Jag tror verkligen inte att informationsteknologin
            kan ersätta mötet mellan människor, Per Unckel. Det vore en förskräckande
            vision. Däremot tror jag att den kan ersätta en hel del onödiga
            sammanträden och överlämnande av dokumentation. Det går säkert
            att förenkla administrationen på en hel del områden.
          </note>
          <note>
            Avsikten med den här interpellationen var inte att diskutera
            miljöinvesteringar och motorvägar. Jag kan bara konstatera att
            vi är djupt oense med regeringen på den punkten. Utbyggnaden av
            motorvägar är mycket kostbar, både ekonomiskt och miljömässigt.
            Jag tror att man skulle kunna gå fram väldigt långt på den här
            vägen.
          </note>
          <note>
            Fru talman! Så till frågan om hur den här kommissionen ser ut.
            Regeringen har valt en viss modell. Jag kan också inse att det
            finns fördelar med att statsråd finns med. Då kan man snabbt nå
            ut till departementen med frågorna. Samtidigt anser jag att det
            inte är någon särskilt demokratisk organisation. Statsråden är
            förvisso från en mycket bestämd krets människor och från bestämda
            partier. Det innebär att andra partier och den andra hälften av
            det politiska livet i Sverige har svårt att få den insyn som jag
            tycker är viktig.
          </note>
          <note>
            Att kommissionen skall återkomma när det gäller lagstiftningen
            är ju en självklarhet. Där har man inget val. Det måste man göra.
            Jag menar att det trots allt hade varit betydelsefullt, och fortfarande
            är det, att följa upp detta genom att lämna rapporter i riksdagen
            eller på annat sätt förankra det politiskt i en betydligt bredare
            krets än vad som i dag är fallet.
          </note>
          <note>
            Fru talman! Sedan gällde det frågan om konsultfirmorna. Jag vet
            inte om det inte fanns andra modeller att göra detta på. Telia
            skulle ha varit en naturlig samarbetspart. Problemet är att regeringen
            har avhänt sig den möjligheten genom att bolagisera. Jag beklagar
            det återigen. Det hade verkligen varit något positivt.
          </note>
          <note>
            Låt mig till sist gå över till frågan om det samhälleliga intresset.
            Jag får väl hoppas att regeringen har en målsättning även på det
            området.
          </note>
          <note>
            Jag tycker inte att den har framskymtat särskilt tydligt ännu.
            Det återstår väl att se om det blir som
          </note>
          <note>
            Per Unckel säger i praktiken.
          </note>
          <note>
            Anf. 109 Utbildningsminister PER UNCKEL
          </note>
          <note>
            (m):
          </note>
          <note>
            Fru talman! Jag har återigen några kommentarer till tre frågeställningar
            som Eva Zetterberg berör.
          </note>
          <note>
            Två av dessa hänger nära samman.
          </note>
          <note>
            Det faktum att man, till följd av den oerhörda hastighet med
            vilken denna teknologiska utveckling nu går, bestämmer sig för
            att använda en arbetsmetod som ligger i samklang med den nya teknologin,
            dvs. en snabb arbetsmetod, har jag svårt att se som en mindre
            demokratisk arbetsmodell. Regeringen står till svars inför svenska
            folket och inför riksdagen. Därmed är den det yttersta uttrycket
            för den demokratiska statsledningen. Jag ställer inte upp på uttalandet
            att metoden som sådan skulle vara mindre demokratisk.
          </note>
          <note>
            Däremot tycker jag att Eva Zetterberg gör alldeles rätt i att
            påpeka behovet av att med jämna mellanrum rapportera till riksdagen.
            Det är också våra planer att göra detta. Jag välkomnar det tillfälle
            som Johan Lönnroths fråga gav oss att utbyta tankar om den här
            kommissionen redan på detta enkla sätt.
          </note>
          <note>
            Jag skall gärna ta till mig det Eva Zetterberg säger och ofta
            återkomma till riksdagen med rapporter om olika aspekter på informationsteknologin,
            inte minst därför att det kan vara en modell för att signalera
            till flera att detta är betydelsefullt och långt ifrån något som
            bara regering och riksdag skall ägna sina mödor åt.
          </note>
          <note>
            Den tredje frågeställningen handlade om konsulterna. Det är möjligt
            att Telia hade varit en lämplig konsult om vi hade haft ett Telia
            av den gamla Televerksmodellen. Men då hade vi å andra sidan förlorat
            så mycket annat i form av en friare konkurrens på näten. Bolagiseringen
            och den nya telelagen har nu möjliggjort denna konkurrens. Jag
            tycker att de nackdelar som det innebär att inte kunna anlita
            Telia som konsult uppvägs mycket väl av de fördelar som den nya
            telelagen och den vidsträckta konkurrensen innebär.
          </note>
          <note>
            Slutsatsen är ju att om vi nu har ett Telia och en konkurrens
            mellan bolag på nätområdet måste vi vara beredda att gå till andra
            för att få den objektiva belysningen, Eva Zetterberg.
          </note>
          <note>
            Regeringskansliet kan göra en del, men jag tror inte att Eva
            Zetterberg skulle nöja sig med att bara låta regeringskansliet
            vara konsult mot bakgrund av de demokratiska problem hon identifierade
            redan till följd av kommissionens sammansättning.
          </note>
          <note type="speaker">
            Anf. 110 EVA ZETTERBERG (v):
          </note>
          <note>
            Fru talman! Jag skall avstå från att ge mig in i den diskussionen.
            Jag tror att den kräver betydligt mer tid än vad vi har till förfogande
            här. Jag kan bara konstatera att det var bra att få det här svaret
            i dag.
          </note>
          <note>
            Men det är ju, som Per Unckel själv påpekar, inte tack vare regeringen
            utan tack vare Johan
          </note>
          <note>
            Lönnroth. Då kan man undra hur regeringen hade avsett att rapportera
            till riksdagen om inte detta tillfälle hade funnits.
          </note>
          <note>
            Jag vet inte om det är aktuellt med någon mer rapport så länge
            den nuvarande regeringen sitter kvar. Det hade varit en självklarhet
            att regeringen skulle lämna en sådan rapport av sig själv.
          </note>
          <note>
            Anf. 111 Utbildningsminister PER UNCKEL
          </note>
          <note>
            (m):
          </note>
          <note>
            Fru talman! Låt mig bara säga till Eva Zetterberg att vi skall
            rapportera till riksdagen. Men det är ännu viktigare att arbeta
            med hela det samhälle som skall göra den nya introduktionen av
            informationsteknologin möjlig. Jag hoppas att jag kan säga det
            utan att bli missförstådd.
          </note>
          <note>
            Där ligger regeringen redan långt framme genom sin kommission.
            Man talar med alla de intressenter som finns. Det pågår en vittförgrenad
            kontaktverksamhet ut i det svenska samhället. Jag menar att detta
            är av ytterligt stor betydelse både för att få den nya informationsteknologin
            att slå igenom och för att tillse att den blir förankrad inte
            bara hos oss här i riksdagen utan hos alla de människor som så
            småningom skall använda den.
          </note>
          <note>
            Överläggningen var härmed avslutad.
          </note>
          <note>
            Ajournering
          </note>
          <note>
            Kammaren beslöt kl. 16.43 på förslag av talmannen att ajournera
            förhandlingarna till kl. 16.48 i väntan på att kommunikationsminister
            Mats Odell skulle infinna sig i kammaren för att lämna svar på
            interpellationerna 112 och 122.
          </note>
          <note>
            Återupptagna förhandlingar
          </note>
          <note>
            Förhandlingarna återupptogs kl. 16.48.
          </note>
          <note>
            17 § Svar på interpellation 1993/94:112 om bärigheten på vägar
            i skogslänen
          </note>
          <note>
            Anf. 112 Kommunikationsminister MATS
          </note>
          <note type="speaker">
            ODELL (kds):
          </note>
          <note>
            Fru talman! Elving Andersson har frågat mig vad jag tänker vidta
            för åtgärder för att förbättra bärigheten på vägnätet i skogslänen.
          </note>
          <note>
            Under de senaste åren har beslut fattats om kraftfulla satsningar
            i investeringar och upprustning av våra riksvägar och europavägar.
            Dessa beslut kommer att innebära en avsevärd standardhöjning av
            vägnätet i hela landet.
          </note>
          <note>
            Dessutom har regeringen de senaste åren fattat beslut om betydande
            drift- och underhållsåtgärder på länsvägarna. Utöver de ordinarie
            anslagen har sedan år 1992 regeringen fördelat drygt 6 miljarder
            kronor för underhållsåtgärder och investeringar i länsvägar. Av
            dessa medel har ca 2,3 miljarder kronor tilldelats skogslänen.
            Åtgärderna har syftat till att underhålla och rusta upp dessa
            vägar samt till att skapa sysselsättning.
          </note>
          <note>
            Utöver dessa medel har regeringen i årets kompletteringsproposition
            föreslagit att ytterligare
          </note>
          <note>
            1,6 miljarder kronor anvisas för i huvudsak upprustning och underhåll
            av länsvägar. Medlen skall inriktas mot åtgärder för en ökad bärighet
            och framkomlighet. Dessa upprustningsinsatser har stor betydelse
            för bl.a. skogsindustrins transportmöjligheter. De ger också en
            ökad trafiksäkerhet och en minskad miljöpåverkan för transportsektorn
            som helhet. Insatser kommer därför att göras i hela landet med
            hänsyn tagen till arbetsmarknads- och transportsituationen.
          </note>
          <note>
            I syfte att bl.a. minska bärighetsproblemen har således regeringen
            de senaste två åren anvisat nästan 8 miljarder kronor för underhållsåtgärder
            på länsvägarna. Dessa medel har möjliggjort omfattande insatser
            för att öka såväl skogsindustrins som den övriga befolkningens
            möjligheter till fungerande transporter.
          </note>
          <note type="speaker">
            Anf. 113 ELVING ANDERSSON (c):
          </note>
          <note>
            Fru talman! Jag vill först tacka kommunikationsministern för
            svaret på min interpellation. Man skulle kunna tro att Mats Odell
            har varit ute och åkt på dåliga grusvägar, och därav förseningen.
            Men det kanske berodde på någonting annat.
          </note>
          <note>
            Situationen när det gäller bärigheten på det svenska länsvägnätet
            är mycket bekymmersam. En mycket stor del av vägnätet, framför
            allt i skogslänen, är just nu avstängd för tung trafik på grund
            av tjälskador.
          </note>
          <note>
            För någon vecka sedan fick jag aktuella uppgifter från Vägverket
            om den situation som då rådde. I
          </note>
          <note>
            t.ex. Norrbottens län var hela 42 % av det totala vägnätet avstängt
            för tung trafik. Motsvarande siffra för Västerbotten var 29 %,
            Jämtland 40 %,
          </note>
          <note>
            Västernorrland 38 %, Gävleborg 19 % och
          </note>
          <note>
            Kopparberg 31 %. Det är dessutom inte bara skogslänen som har
            dessa problem. Det gäller också stora områden i södra och mellersta
            Sverige, t.ex. Älvsborgs län.
          </note>
          <note>
            Avstängningsperiodens längd varierar givetvis.
          </note>
          <note>
            Men det är inte ovanligt att vägarna är stängda för tung trafik
            under 10--12 veckor. Det innebär att en stor del av vägnätet har
            denna begränsning under ca 20 % av året. Detta är naturligtvis
            en helt oacceptabel situation. Håller kommunikationsministern
            med mig om detta?
          </note>
          <note>
            Ett av målen för trafikpolitiken i vårt land är att den skall
            medverka till regional balans. Jag menar att vi lever upp till
            den delen av det trafikpolitiska målet på ett ganska dåligt sätt.
            Om hela Sverige skall leva och utvecklas krävs det bra kommunikationer,
            och det krävs vägar som är farbara året om.
          </note>
          <note>
            Landets ekonomiskt viktigaste bransch är skogsnäringen. Den svarar
            för en nettoexport på drygt 50 miljarder kronor årligen. Det är
            mer än exporten från t.ex. den samlade verkstadsindustrin.
          </note>
          <note>
            Nya tillverkningsprocesser inom pappers- och pappersmassetillverkningen
            ställer allt högre krav på att träfibrerna skall vara färska för
            att man skall få bra kvalitet. Helst skall bruken ta hand om virket
            inom 1--3 veckor efter avverkningen. Om då vägarna, där virket
            skall transporteras, är avstängda under 10--12 veckor kan ju var
            och en inse vilken allvarlig hämsko detta är.
          </note>
          <note>
            I ett TT-telegram från den 10 maj togs denna fråga upp. Jag vill
            citera några rader ur det TT-
          </note>
          <note>
            telegrammet. Där står: ''Trots en kraftig konjunkturuppgång tvingas
            skogsindustrin stoppa produktionen vid flera fabriker i norra
            Sverige.
          </note>
          <note>
            Utansjö bruk, Modos fabrik i Domsjö och SCA:s
          </note>
          <note>
            Östrandsfabrik har eller kommer att stoppa delar av produktionen.
            Fabrikerna klarar inte råvaruförsörjningen sedan ett stort antal
            vägar stängts av för tung trafik på grund av allt för svåra tjälskador''.
          </note>
          <note>
            Kommunikationsministern redovisar i sitt svar att stora resurser
            har satsats på länsvägarna under de senaste två åren, nästan 8
            miljarder kr utöver ordinarie anslag. Jag tycker detta är mycket
            bra.
          </note>
          <note>
            Det är kloka satsningar. Dels ger de jobb i det korta perspektivet,
            dels är de långsiktiga investeringar som enskilda människor och
            företag har stor nytta av under lång tid framöver.
          </note>
          <note>
            Dessa pengar har ju i första hand anslagits av sysselsättningspolitiska
            skäl. När man ser dagens situation kan man ju undra hur det hade
            varit om vi inte haft en så svår lågkonjunktur att dessa insatser
            gjorts av sysselsättningsstimulerande skäl.
          </note>
          <note>
            Även om dessa insatser har gjorts är de klart otillräckliga.
            Det visar verkligheten. Frågan i min interpellation var inte i
            första hand vad regeringen har gjort, vilket kommunikationsministern
            redovisade, utan vilka åtgärder regeringen kommer att vidta. Vi
            kan väl vara överens om att situationen, som den ser ut just nu,
            är oacceptabel.
          </note>
          <note>
            Jag vill upprepa min fråga: Vilka åtgärder ämnar kommunikationsministern
            vidta för att förbättra bärigheten på länsvägnätet i landet i
            allmänhet och i skogslänen i synnerhet?
          </note>
          <note>
            Anf. 114 Kommunikationsminister MATS
          </note>
          <note type="speaker">
            ODELL (kds):
          </note>
          <note>
            Fru talman! Låt oss gemensamt konstatera att 70-
          </note>
          <note>
            och 80-talet var försummade decennier för svensk infrastruktur
            när det gäller vägar och järnvägar. Låt oss också konstatera att
            90-talet av allt att döma kommer att bli infrastrukturens årtionde.
            Det är icke enbart fråga om de stora stråken, de stora europavägarna
            och de långa järnvägssträckorna, utan också länsvägarna och länsjärnvägarna.
          </note>
          <note>
            Det är de finmaskiga näten som gör det lättare för människor
            att bo i hela landet, gör det möjligt för våra modernäringar att
            fungera och att få fram råvaror för exempelvis skogsindustrins
            behov. Det är också alldeles riktigt som Elving Andersson säger
            att de nya produktionstekniska processer som man använder sig
            av kräver allt färskare virke.
          </note>
          <note>
            Inklusive det förslag som nu finns på riksdagens bord om ytterligare
            1,6 miljarder kronor innebär satsningen ca 8 miljarder kronor
            i extra anslag till detta finmaskiga vägnät.
          </note>
          <note>
            Under 80-talet utgick i stort sett enbart de ordinarie, alldeles
            för magra, underhålls-
          </note>
          <note>
            och driftsanslagen. 90-talet innebär redan nu en mycket kraftig
            förstärkning. Jag vågar säga att detta är den kraftfullaste satsningen
            på detta vägnät sedan 30-talet. Självfallet hade det utan den
            lågkonjunktur som vi nu har varit svårt motivera så pass stora
            anslag som just nu antingen är beslutade eller som vi hoppas att
            riksdagen skall fatta beslut om inom en nära framtid.
          </note>
          <note>
            Elving Andersson frågar: Vilka åtgärder kommer regeringen att
            vidta? De 1,6 miljarder som ligger i kompletteringspropositionen
            förutsätter jag att riksdagen kommer att godkänna inom en nära
            framtid. De kommer då att fördelas efter de kriterier som beskrivs
            i propositionen.
          </note>
          <note>
            Man kommer att utgå från näringslivets och framför allt skogsindustrins
            behov av att få fram virke och att minska de kostnader som det
            i dag innebär att lagra virke, eftersom vi har så stor del av
            vägnätet i skogslänen avstängd på grund av att bärigheten inte
            räcker till.
          </note>
          <note>
            De 1,6 miljarderna kommer att fördelas med mycket stor vikt lagd
            vid just det kriteriet.
          </note>
          <note>
            Dessutom kommer de att fördelas utifrån behovet att belägga grusvägar.
            Det är de huvudsakliga kriterierna som kommer att gälla för regeringen
            när vi skall fördela dessa pengar efter riksdagens beslut.
          </note>
          <note type="speaker">
            Anf. 115 ELVING ANDERSSON (c):
          </note>
          <note>
            Fru talman! Jag tycker att de satsningar som nu görs är bra och
            vällovliga. De behövs verkligen. Men man måste också skaffa sig
            en mer långsiktig strategi som inte är beroende av konjunktursvängningar
            för att höja standarden och bärigheten på länsvägnätet. Det får
            inte bli en restpost som man anslår pengar till när konjunkturen
            är låg och arbetslösheten hög, utan det måste finnas en mer långsiktig
            strategi för att man skall klara av detta.
          </note>
          <note>
            Nästan 8 miljarder kronor har satsats på två år, eller kommer
            att satsas, med de ytterligare pengar det finns förslag om i kompletteringspropositionen.
          </note>
          <note>
            Det är otillräckligt. Om man ser till den långsiktiga investeringsplan
            som riksdagen har ställt sig bakom, är det s.k. LTA-anslaget,
            som huvudsakligen går till länsvägarna, 9 miljarder kronor under
            10 år.
          </note>
          <note>
            Vi skall väl inte utgå från att arbetslösheten fortsätter att
            vara lika hög under denna tioårsperiod, så att det hela tiden
            satsas extrapengar. Vi måste få en större satsning på detta i
            de ordinarie anslagen.
          </note>
          <note>
            Det kan kanske finnas anledning att fundera på hur vi skall prioritera
            de resurser som finns tillgängliga för att investera i vägar i
            vårt land. Vi kanske behöver prioritera om litet grand jämfört
            med den investeringsplanering som nu finns, så att det blir litet
            mindre motorvägar i södra Sverige och i stället litet bättre bärighet
            på det glesare vägnätet över hela vårt land.
          </note>
          <note>
            Anf. 116 Kommunikationsminister MATS
          </note>
          <note type="speaker">
            ODELL (kds):
          </note>
          <note>
            Fru talman! Jag tror att Elving Andersson och jag är helt överens
            om nödvändigheten av att långsiktigt öka underhållsanslagen för
            den svenska infrastrukturen när det gäller vägar och järnvägar.
          </note>
          <note>
            Olika modeller för hur detta skall gå till har diskuterats fram
            och tillbaka.
          </note>
          <note>
            Vi har från regeringens sida lagt fram en modell som avvisades
            av denna kammare. Vägverket återkommer i sina anslagsframställningar
            om en metod som mer innebär ett rakt rör, en drivmedelskraft,
            in i Vägverkets budget. Det är samma finansieringsmodell som vi
            exempelvis har för teleinfrastrukturen, dvs. en brukaravgift.
          </note>
          <note>
            Inför kommande mandatperiod tror jag trots allt att det blir
            nödvändigt att hitta en modell där vi verkligen kan garantera
            ett bättre underhåll både av våra små vägar och av våra större
            vägar och järnvägar. Det är inte enbart de 9 miljarderna i
          </note>
          <note>
            LTA-anslag som kommer att kunna användas för detta, utan det
            kan också de ca 7 miljarderna i bärighetsprogrammet för de kommande
            tio åren.
          </note>
          <note>
            Men, fru talman, förutsättningen för att detta skall lyckas är
            att vi lyckas sanera statens finanser, att vi kan få balans igen
            i statens budget, så att vi slipper satsa mer och mer för att
            betala räntor på den växande statsskulden. Där tror jag att Elving
          </note>
          <note>
            Andersson och jag har samma synsätt, nämligen att det arbetet
            leder till bättre förutsättningar att också klara av underhållet
            av vår infrastruktur.
          </note>
          <note type="speaker">
            Anf. 117 ELVING ANDERSSON (c):
          </note>
          <note>
            Fru talman! Jag är helt överens med kommunikationsministern om
            nödvändigheten av att sanera statens finanser. Men vi kommer dess
            värre att få leva med budgetunderskott under ganska lång tid framöver,
            även om utvecklingen går åt rätt håll. Om tillgången på resurser
            -- i det här fallet pengar -- är väldigt knapp är det ännu viktigare
            hur man prioriterar. Med mina inlägg i den här interpellationsdebatten
            har jag velat påvisa att vi behöver prioritera annorlunda än vi
            gör;
          </note>
          <note>
            framför allt behöver tonvikten mer läggas på det glesare vägnätet,
            inte minst med tanke på skogsnäringens transportbehov.
          </note>
          <note>
            Överläggningen var härmed avslutad.
          </note>
          <note>
            18 § Svar på interpellation 1993/94:122 om
          </note>
          <note>
            Europaväg 4 och Ostkustbanan
          </note>
          <note>
            Anf. 118 Kommunikationsminister MATS
          </note>
          <note type="speaker">
            ODELL (kds):
          </note>
          <note>
            Fru talman! Sven-Gösta Signell har frågat mig vilka åtgärder
            jag har för avsikt att vidta för att projekt på väg E 4 och Ostkustbanan
            mellan Norrala och
          </note>
          <note>
            Enånger snabbt skall kunna komma i gång.
          </note>
          <note>
            Utbygganden av väg- och järnvägsförbindelser enligt riksdagsbeslut
            pågår på många håll i landet.
          </note>
          <note>
            Planering och projektering för ytterligare projekt är också i
            full gång. Innan projekten kan byggas måste de dock prövas enligt
            gällande lagstiftning, vilket innebär avvägningar mellan motstående
            intressen av skilda slag.
          </note>
          <note>
            Olika berörda intressenter, markägare m.fl. har ofta invändningar
            mot förslagen med hänsyn till deras påverkan av bl.a. enskilda
            fastigheter och av miljön. Detta leder till överklaganden till
            regeringen av en hel del av Vägverkets beslut att fastställa vägarbetsplaner.
            Utbyggnaden av järnvägar fordrar att regeringen ger expropriationstillstånd,
            och i dessa ärenden skall regeringen också göra avvägningar mellan
            olika intressen. Prövningen av dessa ärenden är komplicerad på
            grund av att väg- och järnvägsprojekt ofta medför stora ingrepp
            i fastigheter och miljö.
          </note>
          <note>
            Låt mig lämna en kort redogörelse för de aktuella projekt som
            berör Norraladalen.
          </note>
          <note>
            Det avsnitt av väg E 4 som Sven-Gösta Signells fråga handlar
            om är en del av väg E 4 mellan Gävle och Sundsvall. Denna del
            av väg E 4 skall enligt riksdagens beslut ha standarden 13-metersväg,
            med möjlighet till avvikelse från denna målstandard på avsnitt
            där det är uppenbart att en avvikelse innebär betydande effektivitetsvinster.
          </note>
          <note>
            Vid den prövning som regeringen har att göra av den överklagade
            arbetsplanen mellan Norrala och
          </note>
          <note>
            Enånger, som enligt Vägverkets fastställelsebeslut innebär utbyggnad
            med motorvägsstandard, måste regeringen bedöma möjligheten att
            med tillgängliga medel genomföra utbyggnaden. För att den bedömningen
            skall kunna göras erfordras att den nationella väghållningsplanen
            har presenterats och behandlats. Detta har kunnat göras först
            under mars månad 1994. Motsvarande gäller för
          </note>
          <note>
            Banverkets stomnätsplan.
          </note>
          <note>
            Situationen är nämligen att Vägverket har fastställt arbetsplan
            för en östlig dragning vid passagen av
          </note>
          <note>
            Norraladalen, medan Banverket för den nya dragningen av Ostkustbanan
            upprättat en plan och ansökt om expropriation i en västlig sträckning.
          </note>
          <note>
            Länsstyrelsen har motsatt sig en västlig sträckning med hänvisning
            till det ingrepp i kulturmiljön som skulle uppkomma.
          </note>
          <note>
            Då en samordning av utbyggnaden av väg och järnväg skulle innebära
            en besparing på ca 100
          </note>
          <note>
            miljoner kronor och medföra mindre intrång i fastigheter och
            natur bör strävan vara att de båda projekten byggs i samma korridor
            på detta avsnitt.
          </note>
          <note>
            Andra omständigheter som har betydelse i ärendet är att kostnaden
            för att bygga väg och järnväg i det östliga alternativet är minst
            120 miljoner kronor högre än i det västliga och att den tidsfördröjning
            som uppkommer om det östliga alternativet väljs, på grund av att
            Banverket då måste göra ny plan och ny expropriationsansökan,
            kan medföra att samordningsvinsten vid en gemensam utbyggnad kan
            minska.
          </note>
          <note>
            Som framgår av redogörelsen bör inte båda projekten godtas i
            nu framtagna sträckningar. Ett av dem bör rimligen avslås, vilket
            innebär en fördröjning i utförandet under viss tid för ett av
            projekten, olika lång beroende på vilket som väljs.
          </note>
          <note>
            Ärendet har inte påskyndats av att länsstyrelsen begärt att regeringen
            skall pröva de båda projekten enligt naturresurslagen. Denna fråga,
            som hanteras av Miljö- och naturresursdepartementet, måste avgöras
            innan beslut angående arbetsplan för väg respektive expropriationstillstånd
            för järnväg kan fattas.
          </note>
          <note>
            De förhållanden som jag redogjort för illustrerar den komplexa
            situation som uppstått i den aktuella frågan. Regeringen arbetar
            intensivt med att bereda klart ärendena för beslut snarast.
          </note>
          <note type="speaker">
            Anf. 119 SVEN-GÖSTA SIGNELL (s):
          </note>
          <note>
            Fru talman! Jag vill tacka kommunikationsministern för svaret,
            även om det är 50 dagar sedan jag ställde interpellationen. Jag
            kan inte underlåta att nämna att jag är något besviken över att
            kommunikationsministern inte har svarat på min fråga utan i stället
            har lämnat en utförlig redogörelse för hur ärendet hittills har
            behandlats. Visst kan det ha sitt stora intresse att få denna
            redogörelse, men det är ju egentligen kända förhållanden som kommunikationsministern
            relaterar. Min fråga var: Vilka åtgärder har kommunikationsministern
            för avsikt att vidta för att nämnda projekt på Ostkustbanan och
            E 4
          </note>
          <note>
            snabbt skall kunna komma i gång? På den frågan fick jag inget
            svar.
          </note>
          <note>
            Att nu bygga en 13-metersväg för att i ett senare skede bygga
            om vägen till motorvägsstandard måste betecknas som mycket oekonomiskt.
            Vi är väl ändå överens om, kommunikationsministern, att det behövs
            trafiksäkra och miljövänliga vägar, till gagn för en bra utveckling
            för Norrland?
          </note>
          <note>
            Det är säkert fler än jag som har intresse av att få ett svar
            på de här frågorna. Jag är övertygad om att samtliga kommuner
            utefter E 4 norrut har intresse av att infrastrukturen i södra
            Norrland byggs ut.
          </note>
          <note>
            Det är fullt förståeligt att man där uppe är mycket missnöjd;
            det jäser av missnöje i Norrland över att regeringen inte har
            fattat beslut i denna fråga, som är så viktig för de kommuner
            jag nämnde.
          </note>
          <note>
            Sedan jag ställde min interpellation har regeringen beslutat
            om Vägverkets nationella väghållningsplan. Den innebär att det
            inte blir någon motorväg inom den närmaste tioårsperioden. Det
            är mycket olyckligt.
          </note>
          <note>
            Men om vi nu är överens om att det behövs bra, miljövänliga och
            trafiksäkra vägar, låt oss då visa det genom handling och inte
            medverka till en för södra Norrland ogynnsam utveckling -- att
            det inte blir någon utbyggnad. Även om kommunikationsministern
            inte har ansvaret för sysselsättningsåtgärderna är det dock regeringens
            ansvar. Mot den bakgrunden borde regeringen inse att det är mycket
            angeläget att arbetet både med
          </note>
          <note>
            Ostkustbanan och med E 4 kommer i gång. Enbart i Söderhamnsregionen
            finns en av landets högsta arbetslöshetsnivåer. Den ligger på
            mellan 10 och
          </note>
          <note>
            11 %. När det gäller ungdomar mellan 18 och 24 år ligger den
            här regionen på andra plats i landet med en arbetslöshet på ca
            18 %. Det är arbetslöshetssiffror som borde göra en regering mycket
            orolig.
          </note>
          <note>
            Till sist vill jag än en gång upprepa interpellationsfrågan:
            Vilka åtgärder har kommunikationsministern för avsikt att vidta
            för att nämnda projekt på Ostkustbanan och E 4
          </note>
          <note>
            snabbt skall kunna komma i gång? Jag vill som sagt inte ha reda
            på vad som gjorts utan på vad som skall göras.
          </note>
          <note type="speaker">
            Anf. 120 HANS STENBERG (s):
          </note>
          <note>
            Fru talman! Jag tänkte främst tala om
          </note>
          <note>
            Ostkustbanan, eftersom jag tycker att det är den viktigaste delen
            av projektet, även om också vägbyggnationen och upprustningen
            av E 4 känns mycket angelägen.
          </note>
          <note>
            En snabbtågsförbindelse mellan Stockholm och
          </note>
          <note>
            Sundsvall kommer att få stor betydelse, inte bara för Gävleborg
            och Västernorrland -- jag vill också påstå att den får stor betydelse
            för landet som helhet. Jag tycker därför att regeringen bör göra
            sitt absolut yttersta för att skynda på den här processen, så
            att en upprustning av Ostkustbanan kan komma till stånd så snabbt
            som möjligt. Med en sådan upprustning blir det också möjligt att
            genomföra den planerade snabbtågsförbindelsen som tänkt var.
          </note>
          <note>
            Frågan behöver skyndas på av såväl nationalekonomiska och miljöpolitiska
            som regionalpolitiska skäl.
          </note>
          <note>
            En förutsättning för att vi i Sverige skall kunna bevara vår
            ställning som en högt utvecklad industrination är att vi har bra
            kommunikationer.
          </note>
          <note>
            Om våra exportföretag skall kunna fortsätta att vara konkurrenskraftiga
            krävs att det finns effektiva och snabba transporter både för
            gods och för människor. Som Elving Andersson sade i en tidigare
            interpellationsdebatt är ryggraden i
          </note>
          <note>
            Sveriges ekonomi vår skogsindustri. Faktum är att stora delar
            av skogsindustrin är koncentrerad till
          </note>
          <note>
            Gävleborgs och Västernorrlands län.
          </note>
          <note>
            Det har gjorts utredningar som tydligt har visat att en snabbtågsförbindelse
            skulle innebära att utvecklingen i dessa regioner skulle förbättras
            avsevärt med ett snabbtåg. Därmed skulle också landets exportinkomster
            stärkas.
          </note>
          <note>
            Kortare restider innebär också att tåget mycket lättare kan konkurrera
            med flyget och biltrafiken.
          </note>
          <note>
            Då får man vinster både från miljö- och trafiksäkerhetssynpunkt.
            Med en upprustad järnväg med snabbare tågförbindelse skulle många
            som i dag väljer att åka bil i stället välja att ta tåget.
          </note>
          <note>
            En snabbtågsförbindelse medför också regionalpolitiska fördelar
            -- snabbtåg skulle vitalisera hela södra Norrland, vill jag påstå.
            Med förbättrade kommunikationer kan företagen samverka bättre
            och få vidgade marknader, och det skulle dessutom bli betydligt
            lättare att arbetspendla mellan orterna.
          </note>
          <note>
            Jag vill också påpeka -- det var även Gösta Signell inne på --
            de positiva effekter som detta skulle få för sysselsättningen
            under byggnationen.
          </note>
          <note>
            Situationen för byggarbetarkåren i Gävleborg är i dag skriande
            -- man har en arbetslöshet på över
          </note>
          <note>
            50 % totalt.
          </note>
          <note>
            Med hänsyn till de stora vinster som ligger i en upprustning
            av Ostkustbanan är det oacceptabelt att det projektet nu försenas
            på grund av att olika berörda myndigheter inte kan enas om vilken
            sträckning som är den bästa. Därför bör regeringen nu göra sitt
            yttersta för att skynda på handläggningen av frågan, så att byggnationen
            av såväl Ostkustbanan som E 4 på sträckan Norrala--
          </note>
          <note>
            Enånger kan komma i gång snarast möjligt. Jag tycker att det
            är positivt att kommunikationsministern så tydligt visar att han
            är beredd att arbeta för en snabb byggstart, och jag hoppas att
            det kan leda till att bygget verkligen kan komma i gång snabbt.
          </note>
          <note>
            Anf. 121 Kommunikationsminister MATS
          </note>
          <note type="speaker">
            ODELL (kds):
          </note>
          <note>
            Fru talman! Mitt svar var en beskrivning av detta mycket komplicerade
            ärende: Det är två ärenden.
          </note>
          <note>
            Länge tydde allt på att det skulle bli ett gemensamt projekt
            i en gemensam korridor i västlig dragning.
          </note>
          <note>
            Sedan har -- det är alldeles riktigt som Hans
          </note>
          <note>
            Stenberg påpekade -- våra myndigheter kommit fram till olika
            slutsatser, och länsstyrelsen har kommit in med det här ärendet
            och begärt att regeringen skall pröva detta enligt naturresurslagens
            4 kap.
          </note>
          <note>
            Detta har skapat en mycket delikat situation, och regeringen
            har arbetat mycket skyndsamt med det här.
          </note>
          <note>
            Vi har nu kommit fram till en modell som innebär att vi är beredda
            att komma med ett beslut. Jag hoppas att det skall kunna ske inom
            en ganska snar framtid.
          </note>
          <note>
            Fru talman! Man kan alltså känna sig ganska optimistisk inför
            möjligheten att dessa arbeten skall kunna komma i gång efter sommaren,
            åtminstone ett av projekten. Det blir antingen väg- eller järnvägsprojektet,
            beroende på vilket av dessa två alternativ som väljs.
          </note>
          <note>
            Hans Stenberg tycker att det är oacceptabelt att detta arbete
            försenas genom att myndigheterna kommer fram till olika beslut.
            Men, fru talman, den svenska modellen innebär att det finns fristående
            myndigheter som planerar utifrån de ramar och den lagstiftning
            som riksdagen har lagt fast när det gäller miljön, ekonomin osv.
          </note>
          <note>
            Nu har den här situationen uppkommit. Jag hoppas att regeringen
            snart skall kunna lägga fram ett beslut som gör att arbetena kommer
            i gång.
          </note>
          <note type="speaker">
            Anf. 122 HANS STENBERG (s):
          </note>
          <note>
            Fru talman! Kommunikationsministern tycker att det är en naturlig
            arbetsmodell att myndigheterna kommer fram till olika beslut.
            Det tycker faktiskt inte jag.
          </note>
          <note>
            Det är fel att myndigheterna tittar så snävt på sin egen myndighet
            att de inte kan bedöma vad som är bäst för landet som helhet när
            det gäller kommunikationerna. Det borde vara sådana kontakter
            mellan Vägverket och Banverket att de kunde resonera sig fram
            till vettiga lösningar.
          </note>
          <note>
            Jag har en fråga till kommunikationsministern.
          </note>
          <note>
            Han säger att vi får se vilket av projekten som kan komma i gång.
            Det kan innebära att man väljer ett alternativ som fordrar extra
            medel för Banverket.
          </note>
          <note>
            Är det kommunikationsministerns mening att se till att Banverket
            får medel så att man kan klara av detta, eller skall det klaras
            av inom den ordinarie ramen?
          </note>
          <note>
            Det vore oerhört olyckligt om detta skulle leda till att bara
            halva projektet genomförs, så att säga. Jag skulle gärna vilja
            veta av kommunikationsministern om vi kan få i gång båda projekten
            så fort som möjligt. Jag har förståelse för att ett av projekten
            kan bli försenat. Men jag undrar om man, när man fattar beslut
            om detta, också kan lägga fast att båda projekten skall genomföras
            -- även om det ena kanske genomförs med en viss tidsförskjutning.
          </note>
          <note type="speaker">
            Anf. 123 SVEN-GÖSTA SIGNELL (s):
          </note>
          <note>
            Fru talman! Det sista inlägget från kommunikationsministern andades
            mer optimism och framtidstro. Jag misstror inte kommunikationsministern.
            Jag hoppas att det blir som han säger, nämligen att arbetet kan
            komma i gång efter sommaren.
          </note>
          <note>
            Jag är också medveten om att regeringen inte har rått för vissa
            saker. Det har funnits saker hos verken och även lokalt som har
            stört det hela. I sådana situationer gäller det att regeringen
            griper in och reder ut.
          </note>
          <note>
            Jag hoppas inte att det kommer att vara några interna stridigheter
            mellan Miljödepartementet och Kommunikationsdepartementet. Det
            är detta alldeles för värdefullt för. Dessa arbeten måste komma
            i gång. Jag hoppas att det svar som kommunikationsministern gav
            i sitt senaste inlägg är det som vi har att rätta oss efter. Jag
            ser med förhoppning fram emot att jobben kommer i gång.
          </note>
          <note>
            Anf. 124 Kommunikationsminister MATS
          </note>
          <note type="speaker">
            ODELL (kds):
          </note>
          <note>
            Fru talman! Till Hans Stenberg vill jag först säga att resurserna
            självfallet kommer att räcka till för att bygga färdigt det projekt,
            det stråk, som är aktuellt.
          </note>
          <note>
            Det blir inte ett halvt projekt.
          </note>
          <note>
            Effekten blir naturligtvis att andra projekt kan bli försenade.
            Därför är det viktigt att man försöker hålla budgeten, att man
            inte hela tiden adderar nya krav på olika projekt. Det finns tyvärr
            en sådan tendens i dag. I den detaljprövning som pågår av ett
            antal projekt finner man att det adderas nya krav.
          </note>
          <note>
            Det är mycket populärt att gräva ner vägarna under mark, att
            ha tunnellösningar, när man så att säga inte klarar av de konflikter
            som alltid finns i ytlägen. Det är allvarligt om tendensen att
            man går in för tunnellösningar på fler och fler projekt håller
            i sig.
          </note>
          <note>
            Fru talman! Dess bättre verkar det som att man, när man har fått
            diskutera olika alternativ och har fått vända och vrida på dem,
            så småningom uppnår konsensus. Resurserna används på både ett
            miljömässigt och ett samhällsekonomiskt riktigt sätt.
          </note>
          <note>
            Till Sven-Gösta Signell vill jag säga att det inte råder några
            interna stridigheter mellan Miljö- och
          </note>
          <note>
            Kommunikationsdepartementen i denna fråga. Vi har rett ut dessa
            saker och är överens.
          </note>
          <note type="speaker">
            Anf. 125 HANS STENBERG (s):
          </note>
          <note>
            Fru talman! Med dessa besked från Mats Odell är jag nöjd. Jag
            ser fram emot en byggstart av projektet i höst. Jag tackar för
            detta.
          </note>
          <note>
            Överläggningen var härmed avslutad.
          </note>
          <note>
            Ajournering
          </note>
          <note>
            Kammaren beslöt kl. 17.20 på förslag av talmannen att ajournera
            förhandlingarna till kl. 17.45 i väntan på att statsrådet Bo Lundgren
            skulle infinna sig i kammaren för att lämna svar på interpellation
            129.
          </note>
          <note>
            Återupptagna förhandlingar
          </note>
          <note>
            Förhandlingarna återupptogs kl. 17.45.
          </note>
          <note>
            19 § Svar på interpellation 1993/94:129 om bostadsmarknaden
          </note>
          <note type="speaker">
            Anf. 126 Statsrådet BO LUNDGREN (m):
          </note>
          <note>
            Fru talman! Lars Stjernkvist har frågat mig vilka slutsatser
            den av regeringen tillsatta arbetsgruppen med uppgift att följa
            bostadsförsörjningen för svaga hushåll hittills dragit samt vilka
            åtgärder jag är beredd att vidta för att förhindra att kommunerna
            tvingas tillskapa s.k. sociala bostäder.
          </note>
          <note>
            Svenska kommunförbundet har nyligen genomfört en snabbenkät till
            kommunerna om bostadspolitiska frågor. I enkäten ingick en fråga
            om det är lätt eller svårt att ordna bostäder åt
          </note>
          <note>
            ''svaga hushåll''. Totalt 47 % av kommunerna har svarat att de
            inte har några större problem att få fram bostäder åt svaga hushåll.
            En lika stor andel anser att de har vissa problem men att de går
            att lösa. 3 % anser att de har stora problem för vissa typer av
            bostäder och knappt 3 % anser att de har allmänt stora problem
            med bostäder för svaga hushåll. Undersökningen indikerar klart
            att de flesta kommunerna än så länge klarar av att ordna bostäder
            åt svaga hushåll. Bilden bekräftas också av de mer djupgående
            intervjuer som
          </note>
          <note>
            Kommunförbundet nu genomför inom samma projekt om den kommunala
            bostadspolitiken.
          </note>
          <note>
            Vidare visar en inventering som Sveriges
          </note>
          <note>
            Fastighetsägareförbund genomfört att det i många kommuner redan
            finns eller pågår diskussioner om samarbete för att lösa bostadsfrågan
            såväl för svaga grupper som för flyktingar.
          </note>
          <note>
            Det brev från chefen för Stockholms
          </note>
          <note>
            Fastighetsägareförening som Lars Stjernkvist hänvisar till visar
            för övrigt att fastighetsägarorganisationerna nu ställer upp i
            enlighet med gjorda utfästelser om att man skall medverka till
            att lediga lägenheter kommer att ställas till kommunernas förfogande
            för detta ändamål under förutsättning att rimliga ekonomiska och
            andra garantier lämnas av kommunerna.
          </note>
          <note>
            Jag har också erfarit att ingen av de myndigheter och organisationer
            som är företrädda i arbetsgruppen, dvs. Socialstyrelsen, Boverket,
          </note>
          <note>
            Kommunförbundet, SABO och
          </note>
          <note>
            Fastighetsägareförbundet, anser att förhållandena efter avregleringen
            blivit sådana att det är motiverat med någon form av statlig tvångsreglering
            för att klara bostadsförsörjningen för de svaga hushållen. Jag
            gör därför bedömningen att kommunerna under de förhållanden som
            nu råder kan klara anskaffningen av bostäder till de svaga grupperna
            och bemästra de problem som kan förekomma utan statliga ingripanden.
          </note>
          <note>
            Jag vill tillägga att det allra bästa, inte minst för de berörda
            hushållen, måste vara att eftersträva frivilliga överenskommelser
            och lösningar som är anpassade efter lokala förhållanden och förutsättningar.
            Att nu gå in med en reglerande generell tvångslagstiftning skulle
            vara helt fel. Det skulle inte förbättra situationen för de berörda
            hushållen. Det skulle bara äventyra den positiva utveckling mot
            frivilliga lösningar som redan är på gång. Jag noterar också att
            det i interpellationen, liksom i tidigare sammanhang, inte anförs
            ett enda sakskäl som talar för att tvångslagstiftning skulle innebära
            att fler lediga lägenheter skulle komma de svaga hushållen till
            del eller förhindra segregation.
          </note>
          <note type="speaker">
            Anf. 127 LARS STJERNKVIST (s):
          </note>
          <note>
            Fru talman! Jag tackar för svaret på min interpellation. Jag
            har här ett sammandrag av den enkätundersökning som Kommunförbundet
            har gjort och jag skulle önska att jag kunde göra samma tolkning
            som statsrådet gör, nämligen att den här enkäten visar att det
            inte finns anledning att vara orolig.
          </note>
          <note>
            Det är sant att det framgår att man i flertalet kommuner löser
            problemen i den meningen att det går att få tak över huvudet även
            för dem som i dag är utsatta. Däremot kan man inte, såvitt jag
            förstår, dra slutsatsen att skillnaderna inte har blivit större
            och att segregationen inte har ökat.
          </note>
          <note>
            Jag skall läsa direkt ur enkäten. Så här sammanfattar utredarna:
            Många har pekat på att betalningssvaga grupper, t.ex. arbetslösa
            och ALU-
          </note>
          <note>
            anställda, har särskilt svårt att hävda sig på bostadsmarknaden,
            eftersom många bostadsföretag inte vill ta emot dem. Det är i
            många kommuner problem med att få fastighetsägarna att acceptera
            såväl ekonomiskt svaga som socialt belastade hushåll.
          </note>
          <note>
            Detta är några av de slutsatser som man drar efter att ha gjort
            de här enkäterna. För övrigt är det denna bild, som också förmedlas
            i brevet från
          </note>
          <note>
            Fastighetsägarna i Stockholm, som föranledde min interpellation.
          </note>
          <note>
            Vad jag är orolig för är inte -- i alla fall inte i ett kort
            perspektiv -- att någon i det här landet, inte ens de som är allra
            mest utsatta, blir utslängd på gatan.
          </note>
          <note>
            Däremot tycker jag att det finns många tecken som tyder på att
            både utslagningen från den reguljära bostadsmarknaden och skillnaderna
            ökar.
          </note>
          <note>
            Jag har sett det i min egen trappuppgång, där det har varit en
            omsättning. Jag tror inte att den omsättningen har lett till att
            skillnaderna minskat när det gäller boendestandarden. Jag har
            sett tydliga tecken i min hemkommun Norrköping på att segregationen
            har ökat. Jag ser det i Boverkets statistik. När Boverket konstaterar
            att nästan
          </note>
          <note>
            400 000 människor de senaste två åren har flyttat, drar man inte
            slutsatsen att de har flyttat av andra skäl än just av att de
            har tvingats att minska sina boendeytor och hitta billigare alternativ.
            Det har inneburit på sina håll en ökad segregation.
          </note>
          <note>
            I förlängningen ser jag -- inte bara jag utan också många andra
            -- en uppenbar risk för att kommunerna tvingas hitta särskilda
            lösningar för dem som är allra mest utsatta. Då finns risken att
            vi får en typ av socialbostäder.
          </note>
          <note>
            Orsakerna till detta är flera. Den viktigaste är naturligtvis
            höjda boendekostnader, som gör att de som redan lever på marginalen
            får det kämpigt. En annan viktig förklaring är de förändrade spelreglerna
            för allmännyttan, som speglas i svaren på Kommunförbundets enkät.
            De allmännyttiga företagen anser sig inte längre kunna ta ett
            större socialt ansvar än vad övriga fastighetsägare gör. De menar,
            med hänvisning till konkurrensvillkoren, att de måste ha samma
            tuffa attityd gentemot dem som har ekonomiska eller sociala problem.
          </note>
          <note>
            En annan anledning kan vara -- jag tror att den är det -- att
            de instrument som kommunerna tidigare har haft för att utöva påtryckning
            på fastighetsägarna har försvunnit, åtminstone delvis.
          </note>
          <note>
            Statsrådet säger i sitt svar att det inte finns någonting som
            tyder på att instrumenten skulle leda till minskad segregation.
            Nej, men den iakktagelse som jag gör är att det finns tydliga
            tecken på att segregationen ökar. Det om något borde vara tankeväckande.
            Därmed inte sagt att vi skall återinföra exakt de regler som vi
            hade tidigare, men det finns ändå skäl att fråga sig om den utveckling
            som vi för närvarande är inne i faktiskt leder till några förbättringar.
            Snarare borde man kunna dra slutsatsen att det tyvärr är tvärtom.
          </note>
          <note>
            Nu finns det ytterligare förslag som förändrar villkoren. Där
            är jag nyfiken på vad statsrådet säger. Det är inte så att regeringen
            ligger still och avvaktar utvecklingen, utan det föreslås ytterligare
            åtgärder framöver som riskerar att leda till att det, tyvärr,
            blir ännu tuffare för dem som redan har det tufft.
          </note>
          <note>
            Vi skall om ett par veckor behandla ett förslag här i riksdagen
            om att ha en i praktiken fri hyressättning för tomma lägenheter.
            Det leder inte heller till att utsatta grupper i dag kastas ut
            på gatan. Det tror inte jag, inte alls, särskilt inte när det
            finns så många tomma lägenheter i dag.
          </note>
          <note>
            Däremot är det ytterligare en åtgärd som riskerar att leda till
            att det blir ännu svårare för dem redan är utsatta att komma in
            i det reguljära beståndet, som gör det lättare för oss som har
            det bra ställt att välja först vilka bostäder vi vill ha och som
            ytterligare minskar valfriheten för dem som har det svårt.
          </note>
          <note>
            Min fråga blir: När det ändå finns en del tecken på att utvecklingen
            går åt fel håll, finns det då inte anledning att åtminstone låta
            bli att vidta ytterligare åtgärder som kan förvärra utvecklingen?
          </note>
          <note type="speaker">
            Anf. 128 Statsrådet BO LUNDGREN (m):
          </note>
          <note>
            Fru talman! Det är tvärtom så att det finns anledning att vidta
            sådana åtgärder som gör att vi kan ha en fungerande bostadsmarknad.
            All erfarenhet visar att reglering av det slag som Lars
          </note>
          <note>
            Stjernkvist och hans parti har stått för, och fortfarande står
            för, leder i fel riktning. Låt oss ta exemplet tvångslagstiftning
            -- om man nu skulle kunna tänka sig detta -- vad gäller bostäder
            för grupper som har det socialt och ekonomiskt svårt.
          </note>
          <note>
            En sådan tvångslagstiftning kan verkligen motarbeta sitt eget
            syfte. Det kommer att upplevas som ett tvång. Ingen vill frivilligt
            hjälpa till. Vi får en verklig utslagning och utpekning av de
            personer det kan vara fråga om. Det är mycket, mycket bättre med
            ett system där man strävar efter att se till att fastighetsägare
            av olika slag löser de här problemen tillsammans med kommunerna.
            Som jag sade pekar artikeln och brevet på att det här fungerar
            och på att man är beredd att ta ansvar.
          </note>
          <note>
            Med de restriktioner som finns är det inte fråga om en helt fri
            hyressättning. En fri hyressättning är dock något som i grunden
            sannolikt mest gynnar de hushåll som i dagsläget har stora besvär.
            Det är i sig bättre att åstadkomma en större rörlighet på bostadsmarknaden
            med mindre inlåsningseffekter.
          </note>
          <note>
            Vad som däremot är mest positivt för de individer och hushåll
            som i dag har problem är att vi har börjat se en vändning uppåt
            efter den djupa svackan i den ekonomiska utvecklingen. Jag är
            ledsen, Lars Stjernkvist, över att Oskar Lindkvist inte är här
            och kan replikera på sedvanligt sätt. Vi kommer dock tillbaka
            till vad som har inträffat tidigare. Den ekonomiska politik som
            fördes och ledde till en svacka i tillväxten så att vi t.o.m.
            fick en negativ produktionsutveckling är förklaringen till de
            ekonomiska och sociala problem som väldigt många människor har.
          </note>
          <note>
            Nu gäller det att fullfölja det arbete som inletts och den grund
            som har lagts för att få en ekonomisk uppgång, ökad sysselsättning
            och färre arbetslösa.
          </note>
          <note>
            Detta är det allra viktigaste. Om man bara diskuterar tvångsåtgärder
            av olika slag och stelbenta hyresregleringslagstiftningar går
            man fel väg. Det är en väg som i längden skulle missgynna de grupper
            som Lars Stjernkvist faktiskt interpellerade om.
          </note>
          <note type="speaker">
            Anf. 129 LARS STJERNKVIST (s):
          </note>
          <note>
            Fru talman! Låt mig säga att jag blir litet trött när statsrådet
            idisslar om 1980-talets bekymmer. Jag tycker att vi kan lämna
            den diskussionen därhän.
          </note>
          <note>
            Om vi jämför med alla andra länder vågar jag påstå att vi i slutet
            av 80-talet hade en av världens mest jämnt fördelade bostadsstandarder,
            även om det fanns problem och brister bl.a. i form av höga kostnader
            för samhället. De som bodde sämst i vårt land med våra mått mätt,
            bodde jämförelsevis ändock ganska bra. De sociala problemen i
            vårt land var ändå förhållandevis väl spridda. Det är viktigt.
            All erfarenhet pekar på att i ett samhälle där problemen koncentreras
            och där människor med problem hänvisas till vissa områden förvärras
            problemen. Jag hoppas att vi kan vara överens om att det är en
            olycklig utveckling. När man jämför vår bostadspolitik och bostadsmarknad
            med andra länders vågar jag påstå att vi ändå lyckades förhindra
            segregation bättre än andra länder. Det innebär inte att vi var
            perfekta men vi hade lyckats bättre.
          </note>
          <note>
            Nu har regeringen avreglerat under några år. Jag säger inte att
            varje sådant enskilt beslut har varit av ondo. Det finns en del
            åtgärder som har varit bra.
          </note>
          <note>
            Men den sammantagna effekten är att 400 000
          </note>
          <note>
            människor har tvingats sänka sin boendestandard.
          </note>
          <note>
            Det var inte de som i utgångsläget bodde allra bäst.
          </note>
          <note>
            Mycket tyder på att det var de som förmodligen, enligt våra mått
            mätt, knappast hade någon överstandard som fick sänka sin boendestandard.
          </note>
          <note>
            Det är det här som är bakgrunden. Denna utveckling har ägt rum
            under de senaste två åren.
          </note>
          <note>
            Det skedde inte under 1980-talet, utan det har skett nu.
          </note>
          <note>
            Min fråga är om det inte är värt att nu stanna upp ett ögonblick.
            Statsrådet tillmäter enkäten från
          </note>
          <note>
            Kommunförbundet stor betydelse. Där står att när det gäller de
            som är psykiskt störda, människor med sociala problem, arbetslösa
            och människor med ekonomiska problem finns det tecken som tyder
            på att deras frihet har minskat. Man uttrycker sig försiktigt.
            Men den här enkäten bekräftar tyvärr också utvecklingen.
          </note>
          <note>
            Jag begär inte att statsrådet skall riva upp alla de beslut som
            har fattats under de två senaste åren. Jag vill dock att han åtminstone
            skall vara beredd att stanna upp för ett ögonblick och säga att
            man inte skall genomföra ytterligare avregleringar eller förändringar
            som riskerar att förändra spelreglerna och försämra villkoren
            för dem som har det sämst ställt. Det gäller att nu vara beredd
            att stanna upp och studera om inte de beslut som hittills har
            fattats har lett utvecklingen åt fel håll.
          </note>
          <note type="speaker">
            Anf. 130 Statsrådet BO LUNDGREN (m):
          </note>
          <note>
            Fru talman! De åtgärder som vi har vidtagit och föreslagit riksdagen
            leder till att vi förbättrar för de människor som har det svårt.
          </note>
          <note>
            Det är alldeles uppenbart för de flesta att om man som individ
            råkar ut för en sjukdom som förorsakats av exempelvis miljöproblem,
            så är det någonting som orsakats av saker som ibland kanske ligger
            ganska långt tillbaka i tiden. Men plötsligt kommer man över gränsen
            och får problem.
          </note>
          <note>
            Det är precis samma sak när man för en dålig politik vad gäller
            den ekonomiska miljön. Då får man ett sådant våldsamt fall utför
            i ekonomin som vi fick från 1989 och framåt.
          </note>
          <note>
            Alla måste instämma i konstaterandet att detta naturligtvis påverkar
            hushållens betalningsförmåga, ekonomiska standard och möjligheter
            att betala för de bostäder som byggdes alltför dyrt. På den punkten
            är Lars Stjernkvist och jag överens. Det fanns inte en möjlighet
            att fullfölja de åtaganden som gjordes av den tidigare regeringen.
            Det hade varit fullkomligt ohållbart.
          </note>
          <note>
            Detta är bra att ha som bakgrund till den diskussion som vi för.
          </note>
          <note>
            Man kan inte dra slutsatsen att alla de 400 000 som flyttar,
            flyttar till en sämre standard. Det som händer nu, när vi ser
            ekonomin förbättras, är naturligtvis att vi får en möjlighet till
            en kostnadspress på bostäder samtidigt som de verkliga kostnaderna
            visas. Människorna får faktiskt en chans att på ett bättre sätt
            se kostnaderna och välja bostad för egen del. Detta är ett stort
            problem, som alltså har med ekonomin i dess helhet att göra.
          </note>
          <note>
            När det gäller frågeställningen som sådan konstaterar jag att
            enkäten inte visar att det finns sådana problem att ens medlemmarna
            av arbetsgruppen tycker att man skall vidta några statliga tvångsåtgärder.
          </note>
          <note>
            Mot den bakgrunden finns det inte heller, enligt min uppfattning,
            någon anledning att vidta några sådana, inte minst därför att
            tvångsåtgärder i detta speciella fall sannolikt skulle leda till
            sämre förutsättningar för att lösa problemen på både kort och
            litet längre sikt.
          </note>
          <note type="speaker">
            Anf. 131 LARS STJERNKVIST (s):
          </note>
          <note>
            Fru talman! Det är alltid beklagligt när politiska debatter egentligen
            inte handlar om de olika meningarna utan om de olika verklighetsuppfattningarna.
            I det här fallet är det så -- återigen. Vi har tidigare haft anledning
            att konstatera att vi har olika syn på hur verkligheten faktiskt
            ser ut.
          </note>
          <note>
            Jag tycker att det är beklagligt och anmärkningsvärt när statsrådet
            säger att de åtgärder som regeringen har vidtagit förbättrar för
            dem som har det svårt.
          </note>
          <note>
            Jag hoppas att det är ren okunnighet, så att det inte är någonting
            annat.
          </note>
          <note>
            För första gången på mycket lång tid ökar faktiskt trångboddheten
            i landet, många slår larm om att det är besvärligt och boendekostnaderna
            i nyproduktionen galopperar i väg. Att i det läget säga att de
            åtgärder som regeringen vidtar leder till förbättringar för dem
            som har det svårt är oerhört cyniskt. Det är beklagligt att inte
            statsrådet förmår se vad som faktiskt händer ute i verkligheten.
          </note>
          <note>
            Kommunförbundets enkät visar att det fortfarande går att ordna
            tak över huvudet. Det är inte så konstigt, med 50 000 tomma lägenheter
            --
          </note>
          <note>
            förmodligen är det många fler. Det vore anmärkningsvärt om det
            inte gick att ordna en bostad även för dem som har det svårt.
            Men det är inte det min fråga handlar om, och det är inte det
            som min oro gäller.
          </note>
          <note>
            Min oro gäller att de som har det svårt i allt större utsträckning
            blir tvingade att bosätta sig i särskilda områden. Tyvärr tyder
            alla tecken på att en sådan utveckling är på gång. Min fråga gällde
            om inte statsrådet i detta avseende är beredd att vidta åtgärder.
            Jag har fått ett klart och tydligt nej på den frågan. Däremot
            har jag ännu inte fått svar på frågan om statsrådet ändå inte
            är beredd att avstå ifrån ytterligare åtgärder som skulle förvärra
            denna utveckling.
          </note>
          <note>
            Nog är det väl så att detta förslag om att tillåta en i praktiken
            fri hyressättning på tomma lägenheter inte förändrar situationen
            för dem som har det bra ställt. Tvärtom kan det i någon mening
            bli bättre genom att de får större möjligheter att med plånbokens
            hjälp välja den lägenhet som de vill ha.
          </note>
          <note>
            Men inte kan väl statsrådet med gott samvete hävda att en sådan
            åtgärd förbättrar villkoren för dem som redan har en utsatt ställning
            på bostadsmarknaden?
          </note>
          <note type="speaker">
            Anf. 132 Statsrådet BO LUNDGREN (m):
          </note>
          <note>
            Fru talman! Jag tror att det var Olof Palme som en gång sade
            att verkligheten var socialdemokratins värsta fiende. Det var
            i alla fall någonting åt det hållet. När jag lyssnar på Lars Stjernkvist
            förstår jag varför. Jag skulle också vilja leva i en värld där
            planerna och idéerna motsvarade hur verkligheten såg ut. Men så
            är det ju inte.
          </note>
          <note>
            När Lars Stjernkvist talar om att bostadskostnaderna för nyproduktionen
            rusar i väg, så vet han att produktionskostnaderna och räntorna
            faktiskt har gått ned. Det är det som avgör bostadskostnaderna.
            I ett läge med ett underskott på 170 000 miljoner i de offentliga
            finanserna går det naturligtvis inte att tro att man kan fortsätta
            med den låt-gå-politik och med den verklighetsfrämmande politik
            som den förra regeringen förde. Det är fullkomligt omöjligt.
          </note>
          <note>
            Den enda möjligheten att hjälpa de människor i
          </note>
          <note>
            Sverige som har det svårt är att våga se verkligheten som den
            är och våga vidta de åtgärder som gör att vi kan få en fungerande
            bostadsmarknad efter de många experiment som har lett till så
            stora och grava problem.
          </note>
          <note>
            Det är alldeles uppenbart att den reglering som vi har haft på
            hyresmarknaden har lett till både svarta marknader och inlåsningseffekter,
            som verkligen har gjort att nybildade familjer många gånger har
            varit hänvisade till bostäder långt från centrum.
          </note>
          <note>
            Det är en segregation som jag tror att varken Lars
          </note>
          <note>
            Stjernkvist eller jag vill ha.
          </note>
          <note>
            Visst har vi olika verklighetsuppfattning, men det är det som
            tillsammans med vissa värderingar om kollektivistisk och individuell
            politik leder till att vi har olika uppfattningar. Så är det.
            Jag vill se verkligheten som den är. Lars Stjernkvist vill se
            den som någonting han hoppas att den skall vara.
          </note>
          <note>
            Överläggningen var härmed avslutad.
          </note>
          <note>
            20 § Bordläggning
          </note>
          <note>
            Anmäldes och bordlades
          </note>
          <note>
            Motionerna
          </note>
          <note>
            med anledning av prop. 1993/94:150 Förslag till slutlig reglering
            av statsbudgeten för budgetåret
          </note>
          <note>
            1994/95, m.m (kompletteringsproposition)
          </note>
          <note>
            1993/94:Fi30 av Ingvar Carlsson m.fl. (s)
          </note>
          <note>
            1993/94:Fi31 av Harriet Colliander m.fl. (nyd)
          </note>
          <note>
            1993/94:Fi32 av Gudrun Schyman m.fl. (v)
          </note>
          <note>
            1993/94:Fi33 av Ulla Orring (fp)
          </note>
          <note>
            1993/94:Fi34 av Lennart Fremling (fp)
          </note>
          <note>
            1993/94:Fi35 av Lars Sundin och Elver Jonsson (fp)
          </note>
          <note>
            1993/94:Fi36 av Sinikka Bohlin och Britt Bohlin (s)
          </note>
          <note>
            1993/94:Fi37 av Stig Bertilsson (m)
          </note>
          <note>
            1993/94:Fi38 av Jarl Lander m.fl. (s)
          </note>
          <note>
            1993/94:Fi39 av Mats Lindberg m.fl. (s)
          </note>
          <note>
            1993/94:Fi40 av Mats Lindberg m.fl. (s)
          </note>
          <note>
            1993/94:Fi41 av Ulla Orring (fp)
          </note>
          <note>
            1993/94:Fi42 av Lena Hjelm-Wallén m.fl. (s)
          </note>
          <note>
            1993/94:Fi43 av Inga-Britt Johansson m.fl. (s)
          </note>
          <note>
            1993/94:Fi44 av Oskar Lindkvist m.fl. (s)
          </note>
          <note>
            1993/94:Fi45 av Birgitta Johansson m.fl. (s)
          </note>
          <note>
            1993/94:Fi46 av Lennart Fridén m.fl. (m, fp, c, kds)
          </note>
          <note>
            1993/94:Fi47 av Doris Håvik m.fl. (s)
          </note>
          <note>
            1993/94:Fi48 av Marianne Carlström m.fl. (s)
          </note>
          <note>
            1993/94:Fi49 av Marianne Carlström m.fl. (s)
          </note>
          <note>
            1993/94:Fi50 av Sven-Gösta Signell m.fl. (s)
          </note>
          <note>
            1993/94:Fi51 av Erling Bager m.fl. (fp, m, c, kds)
          </note>
          <note>
            1993/94:Fi52 av Birgitta Dahl m.fl. (s)
          </note>
          <note>
            1993/94:Fi53 av Lars Hedfors m.fl. (s)
          </note>
          <note>
            1993/94:Fi54 av Ingvar Carlsson m.fl. (s)
          </note>
          <note>
            1993/94:Fi55 av Birgitta Dahl m.fl. (s)
          </note>
          <note>
            1993/94:Fi56 av Hans Stenberg m.fl. (s)
          </note>
          <note>
            1993/94:Fi57 av Lisbet Calner och Sverre Palm (s)
          </note>
          <note>
            1993/94:Fi58 av Isa Halvarsson m.fl. (fp, m)
          </note>
          <note>
            1993/94:Fi59 av Åke Gustavsson m.fl. (s)
          </note>
          <note>
            1993/94:Fi60 av Kjell Ericsson (c)
          </note>
          <note>
            1993/94:Fi61 av Margareta Winberg m.fl. (s)
          </note>
          <note>
            1993/94:Ju40 av Lars-Erik Lövdén m.fl. (s)
          </note>
          <note>
            1993/94:Ju41 av Inga Berggren och Per Stenmarck
          </note>
          <note>
            (m)
          </note>
          <note>
            1993/94:Jo73 av Karin Starrin och Kjell Ericsson (c)
          </note>
          <note>
            med anledning av prop. 1993/94:209 Den fortsatta reformeringen
            av arbetslöshetsförsäkringen
          </note>
          <note>
            1993/94:A74 av Hans Karlsson (s)
          </note>
          <note>
            1993/94:A75 av Bo Finnkvist m.fl. (s)
          </note>
          <note>
            1993/94:A76 av Sten Svensson (m)
          </note>
          <note>
            1993/94:A77 av Gudrun Schyman m.fl. (v)
          </note>
          <note>
            1993/94:A78 av Kjell-Arne Welin (fp)
          </note>
          <note>
            1993/94:A79 av Harriet Colliander och Laila Strid-
          </note>
          <note>
            Jansson (nyd)
          </note>
          <note>
            1993/94:A80 av Ingvar Carlsson m.fl. (s)
          </note>
          <note>
            1993/94:A81 av Charlotte Branting m.fl. (fp)
          </note>
          <note>
            1993/94:A82 av Nils Nordh m.fl. (s)
          </note>
          <note>
            med anledning av prop. 1993/94:216 Ombildning av
          </note>
          <note>
            Landshypotek
          </note>
          <note>
            1993/94:N41 av Leif Marklund (s)
          </note>
          <note>
            med anledning av prop. 1993/94:245
          </note>
          <note>
            Folkomröstning om EU-medlemskap
          </note>
          <note>
            1993/94:K75 av Birgitta Hambraeus (c)
          </note>
          <note>
            1993/94:K76 av Gudrun Schyman m.fl. (v)
          </note>
          <note>
            1993/94:K77 av Hans Gustafsson och Hans Göran
          </note>
          <note>
            Franck (s)
          </note>
          <note>
            med anledning av förs. 1993/94:RFK3
          </note>
          <note>
            Förvaltningskontorets förslag om Nordiska rådets svenska delegation
          </note>
          <note>
            1993/94:K68 av Anita Jönsson och Birthe Sörestedt
          </note>
          <note>
            (s)
          </note>
          <note>
            med anledning av förs. 1993/94:RFK4 Riksdagens förvaltningskontors
            förslag till ersättningslag för riksdagens ledamöter
          </note>
          <note>
            1993/94:K69 av Knut Billing (m)
          </note>
          <note>
            1993/94:K70 av Ola Karlsson (m)
          </note>
          <note>
            1993/94:K71 av Maud Ekendahl och Jan Backman
          </note>
          <note>
            (m)
          </note>
          <note>
            1993/94:K72 av Martin Nilsson och Ulrica Messing
          </note>
          <note>
            (s)
          </note>
          <note>
            1993/94:K73 av Karin Pilsäter m.fl. (fp, m)
          </note>
          <note>
            1993/94:K74 av Claus Zaar (nyd)
          </note>
          <note>
            Konstitutionsutskottets betänkande
          </note>
          <note>
            1993/94:KU44 Valperiodens längd och vissa andra grundlagsfrågor
            (förnyad behandling)
          </note>
          <note>
            Skatteutskottets betänkanden
          </note>
          <note>
            1993/94:SkU32 Ändrad deklarationstidpunkt m.m.
          </note>
          <note>
            1993/94:SkU41 Ändring av konventionen om förenkling av formaliteterna
            vid handel med varor
          </note>
          <note>
            Justitieutskottets betänkanden
          </note>
          <note>
            1993/94:JuU22 Tilläggsbudget
          </note>
          <note>
            1993/94:JuU24 Instansordningen m.m i de allmänna förvaltningsdomstolarna
          </note>
          <note>
            1993/94:JuU25 En brottsofferfond, m.m.
          </note>
          <note>
            1993/94:JuU27 Ansvarsfrihetsgrunder m.m.
          </note>
          <note>
            1993/94:JuU28 Elektronisk övervakning
          </note>
          <note>
            Försvarsutskottets betänkande
          </note>
          <note>
            1993/94:FöU11 Tilläggsbudget inom
          </note>
          <note>
            Försvarsdepartementets område
          </note>
          <note>
            Socialutskottets betänkanden
          </note>
          <note>
            1993/94:SoU21 Amalgam m.m.
          </note>
          <note>
            1993/94:SoU25 Vårdnadsbidrag
          </note>
          <note>
            1993/94:SoU29 Barnomsorg m.m.
          </note>
          <note>
            1993/94:SoU31 Vissa socialtjänstfrågor
          </note>
          <note>
            Kulturutskottets betänkande
          </note>
          <note>
            1993/94:KrU34 Ytterligare anslag på tilläggsbudget till statsbudgeten
            för budgetåret 1993/94, m.m.
          </note>
          <note>
            Trafikutskottets betänkande
          </note>
          <note>
            1993/94:TU31 Avveckling av Handelsflottans pensionsanstalt
          </note>
          <note>
            Jordbruksutskottets betänkande
          </note>
          <note>
            1993/94:JoU26 Vissa jordbrukspolitiska frågor
          </note>
          <note>
            Näringsutskottets betänkanden
          </note>
          <note>
            1993/94:NU18 Bank- och försäkringsfrågor
          </note>
          <note>
            1993/94:NU21 Provning och kontroll
          </note>
          <note>
            1993/94:NU24 Handräckning inom ramen för EES-
          </note>
          <note>
            avtalets konkurrensregler
          </note>
          <note>
            Arbetsmarknadsutskottets betänkanden
          </note>
          <note>
            1993/94:AU24 Lag om arbetsförmedlingsregister
          </note>
          <note>
            1993/94:AU25 Riksdagens revisorers förslag angående arbetsmarknadspolitiken
          </note>
          <note>
            Bostadsutskottets betänkanden
          </note>
          <note>
            1993/94:BoU23 Tilläggsbudget till statsbudgeten för budgetåret
            1993/94 i vad avser byggforskning
          </note>
          <note>
            1993/94:BoU24 Tilläggsbudget till statsbudgeten för budgetåret
            1993/94 i vad avser fastighetsdataverksamheten
          </note>
          <note>
            1993/94:BoU25 Placering av medel som deponerats hos myndighet
          </note>
          <note>
            21 § Anmälan om frågor
          </note>
          <note>
            Anmäldes att följande frågor framställts
          </note>
          <note>
            den 5 maj
          </note>
          <note type="speaker">
            1993/94:503 av Kenneth Attefors (nyd) till kommunikationsministern
            om SJ:
          </note>
          <u who="unknown" xml:id="i-e73c55d6c1d9519d-0">
            <seg>
              s prissättning på oljetransporter:
            </seg>
          </u>
          <note>
            SJ transporterar olja från Vänerhamnar till
          </note>
          <note>
            Göteborg. Med tidigare erfarenheter hävdas det från redarhåll
            att SJ dumpar priserna. När sedan sjöfarten är utslagen höjer
            SJ sina priser kraftigt.
          </note>
          <note>
            Om det skulle vara så här är det allvarligt att man med skattemedel
            (via Banverket) konkurrerar ut ett befintligt transportsystem.
          </note>
          <note>
            Om förhållandena är vad vissa påstår, vad ämnar ministern vidtaga
            för åtgärder mot denna osunda priskonkurrens?
          </note>
          <note>
            1993/94:504 av Kristina Svensson (s) till statsrådet
          </note>
          <note>
            Alf Svensson om det svenska biståndet vid en eventuell EU-anslutning:
          </note>
          <note>
            Vid ett eventuellt EU-medlemskap kommer en del av det svenska
            budgetbidraget att kanaliseras till
          </note>
          <note>
            EU:s u-landsbistånd. Enligt Finansdepartementet beräknas Sveriges
            bidrag till EU:s bistånd för 1995
          </note>
          <note>
            uppnå till ca 1 miljard kronor. När Sverige kommit ur infasningsperioden
            torde vårt bidrag till EU:s biståndsbudget bli betydligt högre.
          </note>
          <note>
            I riksdagens biståndsdebatt den 22 april 1994
          </note>
          <note>
            berörde biståndsministern vilka konsekvenser ett eventuellt medlemskap
            kan få för det svenska biståndet. Statsrådet lämnade dock inga
            besked om vilka de ekonomiska konsekvenserna blir för vår nationella
            biståndsbudget.
          </note>
          <note>
            Med anledning härav vill jag därför fråga biståndsministern om
            vilka delar av det svenska biståndet som kommer att påverkas av
            en eventuell
          </note>
          <note>
            EU-anslutning.
          </note>
          <note>
            1993/94:505 av Kristina Svensson (s) till statsrådet
          </note>
          <note>
            Alf Svensson om biståndet till Sydafrika:
          </note>
          <note>
            Efter de första demokratiska valen i Sydafrika ställs nu mycket
            stora förväntningar på den nya regeringen och det internationella
            samfundet.
          </note>
          <note>
            Demokratin kommer att vara skör och hotas av såväl vita extremister
            som orealistiska förhoppningar från de svarta. För att nå en hållbar
            utveckling i Sydafrika måste de djupa inkomstklyftorna mellan
            de etniska grupperna reduceras. Den dualism som präglar den sydafrikanska
            ekonomin måste ersättas med en integrerad ekonomi som ger alla
            medborgare möjligheter till arbeten, goda bostäder, hälsovård
            och utbildning.
          </note>
          <note>
            Riksdagen har nyligen beslutat att Sverige kommer att lämna långsiktigt
            utvecklingsbistånd till det nya
          </note>
          <note>
            Sydafrika.
          </note>
          <note>
            Jag vill därför fråga biståndsministern vilka områden som kommer
            att prioriteras i det svenska biståndet till Sydafrika.
          </note>
          <note type="speaker">
            1993/94:506 av Kenneth Lantz (kds) till socialministern om omkostnader
            vid utövande av umgängesrätt:
          </note>
          <note>
            Det talas om vårdnadsbidrag och pappamånad, vi skall bli allt
            mer medvetna om jämställdhet mellan mamma och pappa. Det är bra,
            om det går åt rätt håll, men det finns risk att inriktningen blir
            fel. Det är inte rättvist om ekonomin blir det enda styrmedlet,
            inte heller om ekonomin slår åt fel håll.
          </note>
          <note>
            Barnens rätt till båda föräldrarna är ett krav som vi aldrig
            får tumma på. Ekomomin får heller inte vara ett hinder att träffa
            någon av föräldrarna.
          </note>
          <note>
            Förskottsbidraget är till stor hjälp när familjen splittras.
          </note>
          <note>
            Det finns dock tillfällen när ekonomin blir orättvis trots eller
            kanske rent av på grund av förskottsbidraget. Det gäller oftast
            när mamman får vårdnaden. Som pappa har man både rätt och önskemål
            om att träffa sina barn. Men oftast drabbar det ekonomiskt negativt.
            Mamman erhåller bidrag för parets gemensamma barn, men när barnen
            bor hos pappan över en helg eller två per månad, skall pappan
            själv betala barnens omkostnader en andra gång.
          </note>
          <note>
            Vilka åtgärder kommer ministern att vidtaga för att undersöka
            det aktuella förhållandet så de ekonomiska reglerna blir lika
            för båda föräldrarna?
          </note>
          <note>
            1993/94:507 av Nils Nordh (s) till statsrådet Bo
          </note>
          <note>
            Könberg om framtagning av mindre skadliga tobaksprodukter:
          </note>
          <note>
            I en motion med anledning av proposition
          </note>
          <note>
            1993/94:98 om vissa ändringar i tobakslagen föreslogs att riksdagen
            skulle uppmana regeringen att överlägga med tobaksindustrin och
            där påtala dess ansvar för att minska hälsoriskerna för den som
            använder tobaksprodukter.
          </note>
          <note>
            Ett enhälligt socialutskott (1993/94:SoU17)
          </note>
          <note>
            förklarade sig dela motionärernas synpunkter om vikten av en
            produktutveckling av tobaksvaror i hälsofrämjande riktning, men
            ansåg att ett tillkännagivande var obehövligt. Utskottet utgick
            ifrån att regeringen och de hälsovårdande myndigheterna för tobaksindustrin
            påtalar det ansvar industrin har för produktutvecklingen.
          </note>
          <note>
            Jag vill därför fråga statsrådet Bo Könberg:
          </note>
          <note>
            Har regeringen haft överläggningar med tobaksindustrin för att
            påtala dess ansvar för att utveckla mindre skadliga produkter?
          </note>
          <note>
            1993/94:508 av Kenneth Lantz (kds) till statsrådet
          </note>
          <note>
            Alf Svensson om u-landsinriktad högre utbildning m.m.:
          </note>
          <note>
            Det är glädjande att årets budget innehåller ett ökat anslag
            till bistånd. Stora och betydelsefulla insatser görs i flera länder,
            såväl konkreta byggprojekt som utbildning på plats. Jordens befolkning
            ökar år efter år, vilket gör att livsmedelsproduktionen också
            bör öka. Det krävs för att bereda befolkningen bättre hälsa, vilket
            i sin tur ger färre sjukdomar och bättre levnadsstandard.
          </note>
          <note>
            Sveriges kunskaper inom livsmedelsbranschen är betydande, inte
            minst inom Skånes gränser. Därför är det naturligt att Lunds universitet
            satsar på att utveckla kompetensen inom livsmedelsforskning för
            utvecklingsprojekt.
          </note>
          <note>
            Det skulle vara effektivt och bra såväl för Sverige som för utvecklingsländerna
            om vi kunde satsa medel på att bygga upp en internationell institution
            för u-landsinriktad högre utbildning och forskning.
          </note>
          <note>
            Vilka åtgärder ämnar ministern vidtaga för att ökade satsningar
            görs på högre utbildning och forskning med u-landsinriktad livsmedelsvetenskap?
          </note>
          <note>
            1993/94:509 av Margareta Viklund (kds) till kulturministern om
            de s.k. anknytningsfallen:
          </note>
          <note>
            I dag finns många gifta och sambor som förvägras att leva tillsammans
            på grund av byråkratiska hinder. Det gäller exempelvis de s.k.
          </note>
          <note>
            anknytningsfallen. Praxis tycks ha hårdnat när det gäller handläggningen
            av dessa fall. Numera verkar
          </note>
          <note>
            Invandrarverket exempelvis använda begreppet
          </note>
          <note>
            ''synnerliga skäl'' i stället för det tidigare använda begreppet
            ''särskilda skäl'' för undantag från kravet att ansökan om uppehållstillstånd
            skall göras utanför landets gränser.
          </note>
          <note>
            Då det av allt att döma är tydligt att den sökande kommer att
            få uppehållstillstånd på grund av anknytning, bör en ansökan om
            uppehållstillstånd kunna göras i Sverige, om den sökande uppehåller
            sig där.
          </note>
          <note>
            Min fråga till invandrarministern:
          </note>
          <note>
            Kommer regeringen innan riksmötet är slut att förelägga riksdagen
            en proposition om anknytningsfallen?
          </note>
          <note>
            1993/94:510 av Margareta Viklund (kds) till statsrådet Alf Svensson
            om kvinnors situation i
          </note>
          <note>
            Indien:
          </note>
          <note>
            Den kvinnliga delen av Indiens befolkning har sedan år 1901 ständigt
            minskat i förhållande till den manliga.
          </note>
          <note>
            Indien uppfattas som världens största demokratiskt styrda stat.
            Genom lagstiftning har de företeelser som uppfattas vara orsak
            till att flickor är oönskade förbjudits. Seden att brudens familj
            ger brudgummens familj ekonomisk ersättning i form av hemgift
            när det ingås avtal om äktenskap har förbjudits. Även mot kastsystemet
            har det lagstiftats.
          </note>
          <note>
            I och med framgångarna med fosterdiagnostik, som används i stor
            skala i Indien av alla samhällsklasser, är flickebarnens situation
            än mer hotad än tidigare.
          </note>
          <note>
            Nu hotas de till livet redan innan de är födda.
          </note>
          <note>
            Min fråga till biståndsministern:
          </note>
          <note>
            På vilket sätt för Sverige upp frågan om flickors/kvinnors situation
            i Indien i utrikespolitiska och biståndspolitiska sammanhang?
          </note>
          <note>
            1993/94:511 av John Bouvin (nyd) till statsrådet Bo
          </note>
          <note>
            Lundgren om åtgärder mot spekulativa placeringar:
          </note>
          <note>
            Enligt uppgifter i norsk press fick en ung finansspekulant på
            Norska Carnegie försöka att täcka sina förluster genom att ytterligare
            satsa 5
          </note>
          <note>
            miljarder på spekulativa placeringar. Hittills har dessa placeringar
            (under endast två dagar) orsakat förluster på 250-300 miljoner.
          </note>
          <note>
            Vilka åtgärder tänker finansministern vidtaga i detta fall?
          </note>
          <note>
            den 6 maj
          </note>
          <note>
            1993/94:512 av Tage Påhlsson (c) till statsrådet Bo
          </note>
          <note>
            Lundgren om skatteåterbetalning för ofärgad dieselolja:
          </note>
          <note>
            Problemet med den gröna dieseloljan har ju varit något av en
            följetong under vintern, såväl i massmedier som i riksdagens frågedebatter.
          </note>
          <note>
            Regeringen -- framför allt skatteministern -- har också agerat
            föredömligt snabbt vid några tillfällen med beslut och propositioner
            till riksdagen, ägnade att gottgöra drabbade företag och privatpersoner
            för de skattekostnadsmässiga nackdelar som uppkommer vid byte
            till ofärgad, skattebelagd olja.
          </note>
          <note>
            Nu börjar det emellertid bli oro i leden igen. Varför händer
            ingenting med skattekompensationen?
          </note>
          <note>
            frågar man. Hur går det med undersökningen om den gröna oljans
            eventuella miljö- och hälsovådlighet?
          </note>
          <note>
            Skattemyndigheterna har ännu inte kunnat tillhandahålla blanketter
            för ansökan om skattekompensation, och vissa uppgifter tyder på
            att någon återbetalning av skatt inte kan komma till stånd förrän
            närmare hösten 1994.
          </note>
          <note>
            Jag vill med anledning härav fråga skatteministern:
          </note>
          <note>
            Vilka åtgärder avser regeringen vidta för att snabba upp proceduren
            beträffande skatteåterbetalning för dem som köpt ofärgad olja
            i stället för den gröna?
          </note>
          <note type="speaker">
            1993/94:513 av Tage Påhlsson (c) till justitieministern om begränsning
            av antalet privatägda skjutvapen:
          </note>
          <note>
            Sverige tillhör de skjutvapentätaste länderna i världen, räknat
            per capita. Enligt uppgift finns det närmare två miljoner licensierade
            skjutvapen i vårt land, varav hälften kulgevär.
          </note>
          <note>
            Det stjäls i dag dubbelt så många vapen som i början av 80-talet,
            ca 20 000 per år, varav 12 000
          </note>
          <note>
            privatägda. Allt enligt relativt färsk statistik, presenterad
            i massmedierna.
          </note>
          <note>
            Hur många av dessa stulna vapen som kommer till användning vid
            brott av olika slag vet väl ingen, men det torde vara åtskilliga.
            Den svarta marknaden för stulna vapen är också väl utvecklad,
            speciellt i storstäderna.
          </note>
          <note>
            Många vapen i privat ägo används mycket sparsamt, men licenserna
            gäller obegränsad tid, och därmed hänger även bössan kvar på väggen.
          </note>
          <note>
            Det finns berättigad anledning att tänka över möjligheten att
            tidsbegränsa licensgivningen, förslagsvis till fem år.
          </note>
          <note>
            Har regeringen för avsikt att ta initiativ till en översyn av
            vapenlicenslagstiftningen med syfte att begränsa antalet privatägda
            skjutvapen i landet?
          </note>
          <note type="speaker">
            1993/94:514 av Eva Zetterberg (v) till kommunikationsministern
            om statliga myndigheters information om Dennispaketet:
          </note>
          <note>
            ''Av Österleden kommer man bara att se en trafikplats vid Frihamnen.''
          </note>
          <note>
            Detta är ett av flera uppenbart felaktiga påståenden i det material
            om Dennispaketet som Vägverket,
          </note>
          <note>
            Banverket m.fl. skickat ut till hushållen i
          </note>
          <note>
            Stockholmsregionen. I just det här fallet kan man konstatera
            att Österleden bl.a. innebär flera broar över vatten i Stockholm
            och Nacka. Det är inga osynliga konstruktioner ....
          </note>
          <note>
            Statliga verk som ligger under det kristdemokratiska Kommunikationsdepartementet
            har producerat detta material. Är detta exempel på vad som händer
            när kristdemokratisk etik (ej kristen) råder? Eller kommer regeringen
            att tillse att allmänheten får del av rättelser av dessa oriktiga
            uppgifter och i stället får korrekt information om
          </note>
          <note>
            Dennispaketet?
          </note>
          <note>
            Många människor i berörda bostadsområden är djupt upprörda över
            dessa statliga myndigheters vilseledande propagandaverksamhet,
            som de själva tvingas betala via skattemedel.
          </note>
          <note>
            Vad avser regeringen vidta för åtgärder för att korrigera den
            bild de statliga myndigheterna ger av
          </note>
          <note>
            Dennispaketet?
          </note>
          <note>
            den 10 maj
          </note>
          <note type="speaker">
            1993/94:515 av Lennart Rohdin (fp) till utrikesministern om vapenembargot
            mot Bosnien:
          </note>
          <note>
            Under sitt besök i Washington i början av maj varnade statsminister
            Carl Bildt den amerikanske presidenten för att upphäva vapenembargot
            mot
          </note>
          <note>
            Bosnien-Hercegovina. FN:s vapenembargo förhindrar Bosnien att
            skaffa vapen till sitt självförsvar i enlighet med FN-stadgans
            artikel 51.
          </note>
          <note>
            Däremot har angriparna på serbisk och tidigare också kroatisk
            sida haft full tillgång till de vapen som erfordrats för att genomföra
            den etniska rensningen. Efter belägringen av Gorazde har kritik
            riktats från FN-håll mot bosnierna för att inte ha försvarat sig
            tillräckligt kraftfullt.
          </note>
          <note>
            Verkar Sverige nu för att FN skall försvara den stat som vunnit
            folkrättsligt erkännande och invalts i
          </note>
          <note>
            FN?
          </note>
          <note type="speaker">
            1993/94:516 av Lennart Rohdin (fp) till kulturministern om betydelsen
            av partitillhörighet vid bedömningen i asylärenden:
          </note>
          <note>
            I beslut från Invandrarverket och/eller
          </note>
          <note>
            Utlänningsnämnden anförs ofta att det faktum att det politiska
            parti som en asylsökande verkat för är legalt och rent av ibland
            företrätt i landets parlament generellt skulle vara ett skäl att
            ej betrakta den asylsökandes skyddsbehov som tillräckliga. Det
            gäller för länder som Bangladesh,
          </note>
          <note>
            Pakistan, Uganda, Turkiet och Peru.
          </note>
          <note>
            Vilka åtgärder ämnar kulturministern vidta med anledning av asylpraxis
            rörande personer som verkat för legala oppositionspartier i länder
            som
          </note>
          <note>
            Bangladesh, Pakistan, Uganda, Turkiet och Peru?
          </note>
          <note type="speaker">
            1993/94:517 av Lennart Rohdin (fp) till kulturministern om tortyrskada
            som asylgrund:
          </note>
          <note>
            I beslut från Invandrarverket och/eller
          </note>
          <note>
            Utlänningsnämnden förekommer att myndigheterna, mot bakgrund
            av att de bedömer att skador som uppges vara tortyrskador inte
            kan uteslutas ha förorsakats på annat sätt, avvisar de uppgivna
            skadorna som skäl för ett skyddsbehov.
          </note>
          <note>
            Detta utan att myndigheterna på ett tillfredsställande sätt försökt
            visa att skadan ej skulle vara en tortyrskada.
          </note>
          <note>
            Vilka åtgärder avser kulturministern vidta med anledning av Invandrarverkets
            asylpraxis i dessa fall?
          </note>
          <note type="speaker">
            1993/94:518 av Lennart Rohdin (fp) till kulturministern om betydelsen
            av trovärdigheten hos asylsökande:
          </note>
          <note>
            Ofta inleds beslut fattade av Invandrarverket och/eller Utlänningsnämnden
            i asylärenden med en hänvisning till ett konstaterande av den
            asylsökandes allmänt bristande trovärdighet.
          </note>
          <note>
            Därefter avvisas de skäl som den sökande åberopat för sitt behov
            av skydd med hänvisning till den fastställda bristfälliga trovärdigheten.
            Skälen behöver således inte underkastas någon mera omfattande
            prövning, då man redan inledningsvis konstaterat att den asylsökande
            saknar trovärdighet.
          </note>
          <note>
            Vilka åtgärder avser kulturministern att vidta med anledning
            av att ett allmänt konstaterande av den asylsökandes bristande
            trovärdighet generellt kan användas för att avvisa de skäl för
            skyddsbehov som anförts?
          </note>
          <note type="speaker">
            1993/94:519 av Eva Johansson (s) till utbildningsministern om
            beredningen av fråga om högre utbildning i Stockholmsregionen:
          </note>
          <note>
            I ett interpellationssvar den 13 december 1993
          </note>
          <note>
            lovade utbildningsministern att beredningen av frågan om den
            högre utbildningen i
          </note>
          <note>
            Stockholmsregionen skulle ske ''under den största, och mycket
            angelägna, öppenhet''.
          </note>
          <note>
            Frågan har sedan dess avancerat till en proposition där regeringen
            bl.a. föreslår en beslutsordning som skiljer sig från det vanliga.
            Det fortsatta arbetet föreslås ske i en kommitté. Mot bakgrund
            av frågans vikt är det naturligt att inga beslut fattas innan
            den hunnit genomlysas grundligt och olika intressen kunnat lämna
            sina synpunkter. Först därefter har riksdagen ett underlag för
            att formulera ett uppdrag till regeringen.
          </note>
          <note>
            Jag vill fråga utbildningsministern på vilket sätt han avser
            uppfylla löftet om att beredningsprocessen skall ske ''under den
            största, och mycket angelägna, öppenhet''.
          </note>
          <note>
            1993/94:520 av Margitta Edgren (fp) till statsrådet
          </note>
          <note>
            Beatrice Ask om gymnasieutbildningen för invandrarungdomar:
          </note>
          <note>
            De invandrarungdomar som i dag kommer till
          </note>
          <note>
            Sverige har skiftande bakgrund och utbildning. De som är i åldern
            16--20 år börjar gymnasiet när de kommer hit. I många kommuner
            skrivs de in på det s.k. individuella programmet för att bli behöriga
            till övriga gymnasieprogram. Elever kan studera inom det förberedande
            gymnasieprogrammet i mer än tre år i vissa fall. Så är det t.ex.
            på Baldersskolan i
          </note>
          <note>
            Uppsala där utbildningen tar fyra år. Dessa elever önskar ofta
            börja på ett av de sexton programmen inom ungdomsgymnasiet när
            de fått behörighet.
          </note>
          <note>
            Mot denna bakgrund vill jag fråga skolministern:
          </note>
          <note>
            Har dessa elever, när de avslutat det förberedande programmet
            och i vissa fall uppnått en ålder över 20
          </note>
          <note>
            år, rätt till plats på något av programmen i ungdomsgymnasiet?
          </note>
          <note>
            1993/94:521 av Anita Johansson (s) till statsrådet
          </note>
          <note>
            Bo Lundgren om beskattningen av syntetiska optioner:
          </note>
          <note>
            Våren 1994 har en ny företeelse dykt upp i det svenska näringslivet,
            s.k. syntetiska optioner. De syntetiska optionerna skall, enligt
            en av våra främsta företagsledare, fungera som morot för de högre
            cheferna. De skall stimulera till långsiktigt tänkande, leda till
            sunt samarbete och motverka revirtänkande.
          </note>
          <note>
            Befintliga stimulanssystem såsom bonus och aktieinnehav i det
            egna företaget faller vid en jämförelse med de syntetiska optionerna
            på grund av högre skatter, sociala avgifter och ökat risktagande.
          </note>
          <note>
            De syntetiska optionerna är personliga papper, utbjudna av företagsledningen
            till vissa högre chefer. Priset på optionen bestäms av ledningen.
          </note>
          <note>
            Synteten löses in efter ett antal år mot kontant betalning från
            företaget. Priserna på de syntetiska optionerna lär enligt uppgift
            sättas mycket lågt i förhållande till optionens lösenkurs. Syntetens
            värde är vidare kopplat till aktiekursen, varför optionsägaren
            på inlösendagen gör en betydande vinst om börskursen ligger högre
            än optionens lösenkurs.
          </note>
          <note>
            Med anledning av detta vill jag ställa följande fråga:
          </note>
          <note>
            Vad avser skatteministern att vidta för åtgärder för att säkerställa
            en riktig beskattning av denna förmån?
          </note>
          <note>
            22 § Kammaren åtskildes kl. 18.06.
          </note>
          <note>
            Förhandlingarna leddes
          </note>
          <note>
            av tredje vice talmannen från sammanträdets början t.o.m. 8 §
            anf. 42 (delvis),
          </note>
          <note>
            av talmannen därefter t.o.m. 11 § anf. 69 (delvis),
          </note>
          <note>
            av tredje vice talmannen därefter t.o.m. 16 § anf.
          </note>
          <note>
            99 (delvis) och
          </note>
          <note>
            av talmannen därefter till sammanträdets slut.
          </note>
        </div>
      </body>
    </text>
  </TEI>
</teiCorpus>
