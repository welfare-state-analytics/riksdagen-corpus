<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 199394</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 199394</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-199394--6</head>
          <docDate when="1993-10-13 00:00:00">1993-10-13 00:00:00</docDate>
        </div>
      </front>
      <body>
        <div>
          <note>
            1 § Utökning av antalet suppleanter i näringsutskottet
          </note>
          <note>
            Valberedningen hade enligt ett till kammaren inkommet protokollsutdrag
            tillstyrkt att antalet suppleanter i näringsutskottet utökades
            från 23 till
          </note>
          <note>
            24.
          </note>
          <note>
            Kammaren biföll denna framställning.
          </note>
          <note>
            2 § Val av suppleant i näringsutskottet
          </note>
          <note>
            Företogs val av ny suppleant i näringsutskottet.
          </note>
          <note>
            Kammaren valde i enlighet med valberedningens förslag till
          </note>
          <note>
            suppleant i näringsutskottet
          </note>
          <note>
            Ola Karlsson (m)
          </note>
          <note>
            3 § Justering av protokoll
          </note>
          <note>
            Justerades protokollet för den 7 oktober.
          </note>
          <note>
            4 § Hänvisning av ärenden till utskott
          </note>
          <note>
            Föredrogs och hänvisades
          </note>
          <note>
            Propositionerna
          </note>
          <note>
            1993/94:27 till bostadsutskottet
          </note>
          <note>
            1993/94:32 och 33 till försvarsutskottet
          </note>
          <note>
            1993/94:52 till socialförsäkringsutskottet
          </note>
          <note>
            1993/94:56 till skatteutskottet
          </note>
          <note>
            1993/94:57 till lagutskottet
          </note>
          <note>
            Skrivelse
          </note>
          <note>
            1993/94:13 till näringsutskottet
          </note>
          <note>
            Motionerna
          </note>
          <note>
            1993/94:Ub1--Ub47 till utbildningsutskottet
          </note>
          <note>
            5 § Allmänpolitisk debatt
          </note>
          <note>
            Ekonomisk politik
          </note>
          <note type="speaker">
            Anf. 1 GÖRAN PERSSON (s):
          </note>
          <note>
            Fru talman! Under de gångna fyra veckorna har jag fört en rad
            samtal med olika personer. Somliga av dem är kvalificerade ekonomer
            och analytiker, andra är erfarna företrädare för näringslivet
            och de fackliga organisationerna.
          </note>
          <note>
            De flesta ger följande bild av Sverige i dag: Genom kronans fall
            har den svenska industrins konkurrenskraft förbättrats avsevärt.
          </note>
          <note>
            Marknadsandelarna för exportindustrin ökar och bytesbalansen
            förbättras kraftigt.
          </note>
          <note>
            Men enbart denna injektion i samhällsekonomin förmår inte att
            vända utvecklingen.
          </note>
          <note>
            Alltjämt arbetar den svenska ekonomin långt under sin produktionsförmåga.
          </note>
          <note>
            Kapacitetsutnyttjandet är mycket lågt. Gapet mellan möjlig och
            faktisk produktion är närmare
          </note>
          <note>
            10 %. Så många som 600 000 människor står utanför arbetsmarknaden.
          </note>
          <note>
            Förklaringen till detta är att samtliga inhemska efterfrågekomponenter
            fortsätter att falla.
          </note>
          <note>
            Konjunkturinstitutet beräknar i sin höstrapport att den privata
            konsumtionen i år faller med 5 %.
          </note>
          <note>
            Sparkvoten beräknas ligga runt 10 %.
          </note>
          <note>
            Raset i den inhemska efterfrågan gör att nedgången i bruttonationalprodukten
            fortsätter. Följdriktigt faller sysselsättningen i alla sektorer
            mellan åren
          </note>
          <note>
            1992 och 1993. Även nästa år, då produktionen i den konkurrensutsatta
            industrin kan väntas ta fart, fortsätter arbetslösheten att öka.
            Den höga arbetslösheten har förödande konsekvenser för de offentliga
            finanserna. Med fortsatt hög arbetslöshet kommer budgetunderskottet
            att vara fortsatt stort.
          </note>
          <note>
            Fru talman! Så här skulle jag kunna fortsätta att tala om den
            svenska ekonomin. Men det är inte bara med nyckeltal som det går
            att beskriva den verklighet som vi alla möter.
          </note>
          <note>
            Ett mer vardagligt språk berättar om samma sak, fast på annat
            sätt. Vi läser i tidningen och ser på TV
          </note>
          <note>
            att läget har vänt och att det är strålande tider för exportföretagen
            och för börsen, men vi märker inte detta i vår vardag. Vi är rädda
            för att ytterligare någon i familjen skall förlora sitt arbete.
            Vi vågar inte ta några risker att byta ut den gamla bilen eller
            att köpa en cykel till lillgrabben. Vi vågar inte åka på semester,
            därför att vi inte vet hur familjens ekonomi kommer att utvecklas
            den närmaste tiden.
          </note>
          <note>
            Vi undrar hur det blir med pensionerna, sjukförsäkringen, föräldraförsäkringen
            och de andra sociala trygghetssystemen.
          </note>
          <note>
            Så här låter det i många svenska hem runt köksborden. Bakom de
            nakna och abstrakta nyckeltalen döljer sig en handfast verklighet,
            en verklighet där allt fler känner djup oro och osäkerhet inför
            framtiden.
          </note>
          <note>
            Fru talman! Det är just i ett sådant läge som vi folkvalda politiker
            har ett alldeles särskilt ansvar.
          </note>
          <note>
            Insikt och lyhördhet måste prägla både våra ord och gärningar.
          </note>
          <note>
            Det vore enkelt för mig att t.ex. här och nu ironisera över regeringens
            många misstag och prognosmissar i den ekonomiska politiken --
            för den listan är mycket lång, alldeles för lång. Det vet vi alla.
          </note>
          <note>
            Fru talman! Låt mig i stället bara konstatera att regeringen
            har misslyckats på de tre viktigaste områdena när det gäller människors
            trygghet och frihet.
          </note>
          <note>
            För det första: Av den stolta parollen från regeringens första
            finansplan i januari 1992, i vilken det sades att regeringen skulle
            ''återupprätta
          </note>
          <note>
            Sverige som en tillväxt- och företagarnation med en stark och
            växande ekonomi'', blev det i själva verket intet.
          </note>
          <note>
            Tillväxten är negativ och ekonomin krymper. För tredje året i
            rad sjunker tillväxten i Sverige. Bland
          </note>
          <note>
            OECD-länderna ligger vi i botten. 30 000 svenska företag har
            gått i konkurs.
          </note>
          <note>
            För det andra: Arbetslösheten är naturligtvis regeringens ojämförligt
            största misslyckande.
          </note>
          <note>
            Närmare 400 000 jobb har försvunnit sedan regeringen trädde till.
            Massarbetslösheten är en realitet. Runt 600 000 människor står
            utanför den ordinarie arbetsmarknaden.
          </note>
          <note>
            För det tredje: Regeringen har förlorat kontrollen över statsbudgetens
            utveckling. Man har fullständigt misslyckats med att uppskatta
            budgetsaldots storlek. Avvikelser har uppgått till över 100 miljarder
            kronor, från finansplanen ena året till kompletteringspropositionen
            andra året.
          </note>
          <note>
            Så här är det, och så här har det varit allt sedan den höstdag
            för två år sedan då retoriken började flöda om ''den enda vägen''
            och den enda vägens politik''.
          </note>
          <note>
            Felaktiga prognoser och bedömningar har avlöst varandra.
          </note>
          <note>
            Ytligt sett är dessa många misslyckanden en tillgång för oppositionen.
            Men det är faktiskt inte så jag ser på saken. För bakom dessa
            många misstag och missbedömningar döljer sig ett allvar som kräver
            mer än ironi och retorik.
          </note>
          <note>
            Den ekonomiska situationen är nu så bekymmersam för så många
            människor att uppgiften att ändra inriktningen på den ekonomiska
            politiken måste överordnas varje frestelse att vinna kortsiktiga
            poäng i den allmänna debatten. Ju fler som på sakliga grunder
            övertygas om det felaktiga i regeringens strategi, desto bättre.
          </note>
          <note>
            En kursändring för den ekonomiska politiken handlar först och
            främst om nödvändigheten av en ny och annorlunda analys av den
            ekonomiska situationen, än den som regeringen bygger sin politik
            på.
          </note>
          <note>
            Huvuddragen i en sådan analys är följande:
          </note>
          <note>
            Den låga inhemska efterfrågan måste ställas i fokus för den ekonomiska
            politiken.
          </note>
          <note>
            Den låga efterfrågan tar sig bl.a. uttryck i ett extremt högt
            hushållssparande. Hade hushållens vilja att spendera sina inkomster
            varit oförändrad sedan 1991 hade efterfrågan i dag varit 75 miljarder
            kronor högre.
          </note>
          <note>
            Sparkvoten är nu högre än på årtionden. Det sammanhänger inte
            minst med den osäkerhet som många hushåll känner inför framtiden.
            Man oroas av arbetslöshetens utveckling och av hur det blir med
            förändringarna i trygghetssystemen. Kort sagt, man oroas över
            hur det blir med den lilla världens ekonomi.
          </note>
          <note>
            Så länge hushållen och företagen inte konsumerar och investerar
            kommer efterfrågan att fortsätta att falla. Detta skärper kraven
            på att penningpolitiken läggs om. Den enskilt viktigaste ekonomiskpolitiska
            åtgärden är sänkt ränta. Samtidigt måste finanspolitiken avpassas
            efter efterfrågeläget och bidra till att stimulera ekonomin.
          </note>
          <note>
            Genom den rekordhöga arbetslösheten har de offentliga finanserna
            urholkats, och gigantiska underskott uppstått. Detta sammanhänger
            dels med vikande inkomster, dels med ökade utgifter för arbetslösheten.
            Bara kontantstödet kommer troligen att nästa år närma sig 45 miljarder
            kronor.
          </note>
          <note>
            45 miljarder kronor i a-kasseersättningar och kontantstöd!
          </note>
          <note>
            Det gigantiska budgetunderskottet kan direkt avläsas i växande
            statsskuld och ökande ränteutgifter, utgifter som tränger ut andra
            och betydligt mer angelägna utgifter ur statsbudgeten.
          </note>
          <note>
            I grund och botten är detta en moralisk fråga. För lång tid framöver
            kommer generationer efter oss att tvingas betala för 90-talets
            massarbetslöshet.
          </note>
          <note>
            Äreminnet över vår generation riskerar att bli synonymt med statsskuldsräntor.
          </note>
          <note>
            Det är den här analysen av vårt lands ekonomiska problem som
            måste genomsyra en omläggning av den ekonomiska politiken. Insikten
            om behovet av denna omläggning finns också bland allt fler kvalificerade
            bedömare. Då tänker jag även på många borgerliga ekonomer och
            analytiker.
          </note>
          <note>
            Regeringen blir mer och mer isolerad i den seriösa ekonomisk-politiska
            debatten.
          </note>
          <note>
            Nu skall politiken läggas om. Det är vår bestämda uppfattning
            och mening. Direktavskrivningar för investeringar, rekryteringsstöd,
            utbildningssatsningar och byggsatsningar är några av våra förslag.
            Skicka inte ut vårdens och skolans anställda i arbetslöshet i
            denna dystra konjunktur!
          </note>
          <note>
            Utöver det måste den ekonomiska politiken bygga på en analys
            där de relevanta sambanden görs tydliga, så att människor förstår
            innebörden och innehållet. Utan efterfrågan, ingen produktion.
          </note>
          <note>
            Utan produktion, ingen sysselsättning. Utan högre sysselsättning,
            ingen långsiktig sanering av statens finanser.
          </note>
          <note>
            Fru talman! Låt mig för ett ögonblick rikta strålkastarljuset
            mot den sista länken i kedjan; de offentliga finanserna.
          </note>
          <note>
            Statsfinanserna är urholkade, budgetunderskottet rekordstort
            och statsskulden växande. Inget annat land har på så kort tid
            försämrat sina statsfinanser så kraftigt som Sverige under regeringen
            Bildts regim. Sverige har det största lånebehovet inom
          </note>
          <note>
            OECD-området och den snabbast växande statsskulden.
          </note>
          <note>
            Den grundläggande förklaringen till detta är givetvis den låga
            aktiviteten i ekonomin och den höga arbetslösheten. Men till detta
            måste adderas det höga pris som svenska folket nu får betala för
            att regeringskoalitionen över huvud taget skall hålla ihop. Konkret
            tar sig detta uttryck i ofinansierade skattesänkningar och ekonomiskt
            oförsvarbara nya reformer av typen vårdnadsbidrag.
          </note>
          <note>
            Det är i ljuset av detta budgetpolitiska moras som man skall
            granska regeringens verbala ambition att häva de växande underskotten.
            För när man synar regeringens så omhuldade saneringsplan för statsfinanserna,
            visar det sig att det i själva verket inte finns särskilt mycket
            mer än luft i den.
          </note>
          <note>
            Dagens Nyheters ledarsida, som ju inte direkt kan beskyllas för
            att vara en av regeringens värsta kritiker, skrev så här om regeringens
            plan den 27
          </note>
          <note>
            augusti i år:
          </note>
          <note>
            ''Vårbudgetens upphaussade extra sparplan på 81
          </note>
          <note>
            miljarder kronor för de närmaste fem åren bestod till 35 miljarder
            av begränsningar i offentlig konsumtion som tre av regeringspartierna
            använt sommaren för att ta avstånd från.''
          </note>
          <note>
            Tidningen fortsatte: ''Besparingsposterna i övrigt utgjordes
            av kommande pensionsreformer som regeringen ännu inte skaffat
            sig riksdagsmajoritet för, en ny arbetslöshetsförsäkring som inte
            är utarbetad, sänkt ersättningsnivå i föräldraförsäkringen som
            socialministern sedan stoppat, höjda patientavgifter efter en
            utredning som inte blir färdig för beslut förrän efter nästa val
            samt minskade bostadssubventioner om fyra, fem år.''
          </note>
          <note>
            Så långt Dagens Nyheters ledarsida. För min egen del drar jag
            följande slutsats: Den här regeringen, liksom tidigare borgerliga
            koalitionsregeringar, innehåller så starka centrifugala krafter
            att det i praktiken är omöjligt att föra en konsekvent och fast
            finanspolitik. Kittet som håller ihop borgerliga koalitionsregeringar
            är att varje partis väljargrupp förr eller senare måste få just
            sin hjärtefråga expedierad -- alldeles oavsett om budgetunderskottet
            skenar.
          </note>
          <note>
            Mot den här bakgrunden är det inte konstigt att många -- på samma
            sätt som inför valet 1982 --
          </note>
          <note>
            riktar blickarna mot socialdemokratin och hur vi ser på budgetunderskottet,
            statsskulden och räntebördan.
          </note>
          <note>
            Låt mig därför vara mycket tydlig. Vi har gjort det förr. Det
            är inte första gången vi socialdemokrater får ärva ett gigantiskt
            budgetunderskott, som vi steg för steg, krona för krona, tvingas
            ta ned. En slapp finanspolitik är för oss främmande. Vi vet vilka
            förödande ekonomiska och fördelningspolitiska konsekvenser ett
            stort budgetunderskott och en växande statsskuld har.
          </note>
          <note>
            Följdriktigt är det mandat som jag och andra socialdemokratiska
            ledamöter av denna kammare fått av vår partikongress tydligt och
            entydigt:
          </note>
          <note>
            Underskotten skall ned; genom ökad tillväxt och sysselsättning,
            skatter och avgifter, men också genom utgiftsnedskärningar som
            fördelas rättvist mellan medborgarna.
          </note>
          <note>
            På den här punkten viker jag mig inte en tum. Att få inkomster
            och utgifter att balansera är en gammal god socialdemokratisk
            tradition, och den tänker jag fullfölja.
          </note>
          <note>
            Fru talman! Om knappt ett år går svenska folket till val. En
            lång valrörelse ligger framför oss. De frågor som var och en måste
            ställa sig inför vägvalet den
          </note>
          <note>
            18 september är följande:
          </note>
          <note>
            --Blev Sverige bättre med regeringen Bildt?
          </note>
          <note>
            --Fick du som är pensionär bättre levnadsvillkor och större trygghet
            med en borgerlig regering?
          </note>
          <note>
            --Fick du som är hyresgäst lägre boendekostnader och större svängrum
            med en borgerlig bostadspolitik?
          </note>
          <note>
            --Fick du som är anställd i den offentliga sektorn en bättre
            vardag och större arbetslust med en borgerlig regering?
          </note>
          <note>
            --Har rättvisan, jämställdheten och friheten ökat med en borgerlig
            politik?
          </note>
          <note>
            För mig och tusentals andra svenskar är svaren på de här frågorna
            givna.
          </note>
          <note>
            Vi socialdemokrater kommer att göra allt för att övertyga väljarna
            om att vårt land behöver en ny regering som får mandat att föra
            Sverige ur den ekonomiska krisen.
          </note>
          <note>
            Säkert kommer debattens vågor att gå höga mellan oss. Det är
            lätt att hårda ord växlas i stridens hetta.
          </note>
          <note>
            Men låt oss inte under valåret glömma att det som gjort det här
            landet starkt och rikt och till ett bra land att leva i är att
            människor kunnat mötas i samverkan och samförstånd och därmed
            kunnat öka allas vår frihet.
          </note>
          <note>
            Vi socialdemokrater inbjuder alla goda krafter att samverka om
            att föra Sverige ur den ekonomiska krisen. Enskilda medborgare,
            de politiska partierna, löntagare och företagare -- alla måste
            vi samlas kring den uppgiften.
          </note>
          <note>
            Bara genom att öka tillväxten och sysselsättningen kan vi utveckla
            välfärden och säkerställa människors trygghet och frihet.
          </note>
          <note>
            Bara i samverkan kan vi skapa klara spelregler för arbete och
            företagande och ge långsiktiga besked om socialförsäkringar och
            pensioner.
          </note>
          <note>
            Fru talman! Så ser den dagordning ut som jag anser ligger framför
            mig och denna riksdag. Det är omkring den dagordningen vi socialdemokrater
            bjuder in till samverkan -- för att rädda välfärden, för att slå
            vakt om jobben och för att fördela bördorna rättvist. (Applåder)
          </note>
          <note type="speaker">
            Anf. 2 IAN WACHTMEISTER (nyd):
          </note>
          <note>
            Fru talman! Vem är det vi jobbar för, vi som jobbar i riksdagen?
            Jo, vi jobbar för det svenska folket, får vi hoppas, eftersom
            det är svenska folket som betalar våra löner och därmed också
            betalar för de misstag som eventuellt begås -- och det sker dess
            värre.
          </note>
          <note>
            Men inte nog med det! Det är inte bara det svenska folket som
            betalar, utan det är det svenska folk som inte ens finns i dag
            -- även barn, barnbarn och barnbarns barn får vara med och betala.
            Därför är det så viktigt att vi kan prestera någonting som vi
            med stolthet kan lämna över till dem, och det gör vi inte i dag,
            fru talman. Den attityd som finns i
          </note>
          <note>
            Sverige till budgetunderskott, statsskuld och alltihop är en
            helt annan. Det visar att vi inte bryr oss tillräckligt. Après
            nous le déluge, finns det något som heter. Det är franska och
            betyder ''Efter oss syndafloden''.
          </note>
          <note>
            Det är de som i dag finns i Sveriges regering och riksdag --
            Socialdemokraterna går givetvis inte fria -- som en gång kommer
            att framstå som de stora banditerna, de som är skyldiga till att
            vi inte kunde vidta motåtgärder i den mycket prekära situation
            som Sverige i dag befinner sig i efter en lång tids vanstyre.
            Jag skall inte ta till överord, men det här är faktiskt inga överord.
            Vi kommer att kritiseras för att vi inte kom loss. Vi kommer att
            framstå som de hjärntvättade ledarna som inte kunde tänka om.
          </note>
          <note>
            När den kritiken en gång framställs kommer alla givetvis att
            skylla ifrån sig. I en demokrati är ju ingen ansvarig -- utom
            när det går bra; då är det regeringens förtjänst. Tänk om vi kunde
            samarbeta och ta till vara alla utomordentliga förslag och idéer
            som finns -- de finns t.o.m. här i riksdagen. De finns också ute
            i landet. Problemen vi har är nämligen gemensamma. De har ingenting
            med olika partier att göra. De har med människor att göra.
          </note>
          <note>
            Lösningen av dessa problem borde därför vara ett gemensamt intresse.
            Eller hur, fru talman?
          </note>
          <note>
            Det budgetår som nu har börjat kommer svenska staten att gå med
            en förlust på 217 miljarder kronor.
          </note>
          <note>
            Här i riksdagen bollar man med miljarder som om det vore kronor.
            Man vet knappt hur många nollor det är i beloppen -- det spelar
            ju ingen roll.
          </note>
          <note>
            Hur mycket är 217 miljarder kronor? Om vi antar att Medelsvensson
            tjänar 170 000 kr om året är det den inkomstskatt som fyra och
            en kvarts miljon människor i Sverige skulle jobba ihop på ett
            år.
          </note>
          <note>
            Med så mycket går Sverige i förlust. De pengarna kommer alltså
            aldrig in!
          </note>
          <note>
            Dessutom finns inte dessa fyra och en kvarts miljon människor
            som arbetskraft i dag -- hela arbetskraften är 3,9 miljoner. Och
            de människorna har redan betalat sin skatt. Jag vill på det här
            viset bara försöka få folk att begripa vilka enorma förluster
            vi gör.
          </note>
          <note>
            Man tänker kanske att 200 miljarder hit eller dit inte spelar
            så stor roll; det kanske innebär att det skiljer litet grand mellan
            inkomsternas storlek och utgifternas. Men det är inte så! Det
            är därför vi brukar använda ölbackar för att beskriva det här.
          </note>
          <note>
            Intäkterna är ganska små -- de är bara 350
          </note>
          <note>
            miljarder -- och utgifterna är 550 miljarder. Det innebär skillnaden
            mellan en liten stapel och en stor stapel. Det är en jättesmäll
            det handlar om!
          </note>
          <note>
            Och statsskulden är på väg upp i rymden: 1 000
          </note>
          <note>
            miljarder! Det är en miljon miljoner. Den nivån passerade vi
            när baren stängdes här i somras. Och snart är det 1 200 miljarder,
            och sedan blir det 1 400
          </note>
          <note>
            miljarder. Statsskulden är den skuld som staten som institution
            eller som juridisk person -- kan vi säga -- har, och då har man
            ändå inte räknat in den skuld vi har till alla pensionärer t.ex.
            Vi har som stat ett åtagande. Vi har en gång i tiden fått in pengar
            från dem som skall pensioneras, och de pengarna finns inte heller
            med i den här kalkylen.
          </note>
          <note>
            I verkligheten är skulden alltså ännu mycket större.
          </note>
          <note>
            I Sverige finns det två bilder -- Göran Persson var inne på det.
            En är att de svenska företagen, framför allt exportföretagen,
            går bra. Visst, de går bra. Men det gör inte AB Sverige självt.
            AB Sverige har kört fel och sköts fel, och det är kris. Om jag
            inte vore i riksdagen skulle jag använda ett mycket starkare ord,
            men det här håller på att gå åt skogen eller åt pepparn. Och de
            skyldiga, som vi nu skall tala om, heter Det politiska etablissemanget.
          </note>
          <note>
            Vad skall man då göra åt ett företag som är i så eländigt skick
            som detta och som gör en sådan jättelik förlust? Jo, givetvis
            skall man skära i alla kostnader som det går att skära i. Man
            säger inte meddetsamma: Men det går inte att skära i det här!
          </note>
          <note>
            Det kan vi inte göra. Vi måste vänta.
          </note>
          <note>
            De flesta beslut här i kammaren gäller vad man skall göra 1995,
            1998, eller liknande. Men man måste ju skära direkt! Man måste
            gå på de onödiga utgiftsposterna som en slåttermaskin. Finns det
            sådana då? Här säger man: Det kan vi inte göra --
          </note>
          <note>
            då minskar vi efterfrågan. Vad är det för efterfrågan som minskar
            om vi hårt går fram över ett paket bestående av organisationsstödet,
            partistödet till oss själva, presstödet, biståndspolitiken, som
            är ineffektiv och inte ger någonting alls för pengarna, och flyktingpolitiken.
          </note>
          <note>
            Det är områden där man inte gjort ett dugg förut.
          </note>
          <note>
            Är inte det fantastiskt?
          </note>
          <note>
            Nu har man kommit fram till en annan lösning, och det för att
            Bengt Westerberg inte skall bli sur och för att Alf Svensson inte
            skall lämna regeringen.
          </note>
          <note>
            Här i riksdagen skall alla som företräder organisationer och
            fack -- vare sig ni jobbar för dem eller de för er -- kunna fortsätta
            att smörja dem på något sätt. För detta får svenska folket en
            nota på
          </note>
          <note>
            100 miljarder kronor -- det är som jag sade i början folket som
            betalar allt det här.
          </note>
          <note>
            Om man undantar flyktingpolitiken -- den får man ju inte tala
            om, för då går folk här i spinn -- är det fråga om ungefär 35
            miljarder kronor. Då har jag i stället lagt till landstingsbyråkratin.
            Säg att det är
          </note>
          <note>
            35 miljarder kronor. I ett krisläge skulle man direkt kunna minska
            det till hälften. Jag känner inte till något företag, stort eller
            litet, som inte skulle göra det. Men det finns någon sorts handlingsförlamning,
            därför gör man inte så. Kom nu inte dragande med den inhemska
            efterfrågan!
          </note>
          <note>
            Det handlar inte om den.
          </note>
          <note>
            Krismedvetandet är inte tillräckligt. Man seglar vidare med ett
            annat sikte framför sig som heter nästa val eller någonting annat.
            Det handlar inte om nästa val. Det handlar faktiskt om Sverige.
          </note>
          <note>
            Att få ner utgifterna är en sak. En annan är att öka intäkterna,
            att få Sverige att fungera. Man måste gå på vissa fel. Ett fel
            i Sverige är facket. Jag menar inte fackföreningarna ute på företagen
            utan facket som stor institution. Detta vågar man inte säga här
            inne. Det är farliga saker. Man måste ta en match, därför att
            facket vill bevisligen inte få i gång företagen. Det visar de
            reaktioner som har varit.
          </note>
          <note>
            Företagen måste komma i gång.
          </note>
          <note>
            Det har snart gått hundra år sedan Ådalen. Jag hoppas att Göran
            Persson är ett exempel på att
          </note>
          <note>
            Socialdemokraterna har lämnat den gammaldags attityden och förstår
            att vi har moderna problem år
          </note>
          <note>
            1993. Då måste man ändra arbetsrätten och göra någonting ordentligt.
            Regeringen kommer litet fegt med småförslag. Då dyker socialdemokraterna
            omedelbart upp och säger: När vi kommer tillbaka till makten skall
            vi riva upp dessa beslut.
          </note>
          <note>
            Fru talman! Detta är ett illavarslande tecken på att
          </note>
          <note>
            Sverige är ett land som inte låter sig moderniseras därför att
            de som styr och ställer biter sig fast i bordskanten. Det låter
            som om elefanterna vill behålla sin makt i det längsta. Jag vill
            påminna om att de gjorde det i Östtyskland också.
          </note>
          <note>
            Måste det gå åt skogen? Nej, det är klart att det inte måste.
            Men man måste kvickna till och förstå att t.ex. företagandet --
            det som en gång var det kapital som var så förfärligt och som
            alla skulle resa sig emot -- kanske är en tillgång. Det kanske
            inte alls är fult att det finns folk som lyckas i affärer och
            tjänar pengar. Dessa människor skapar ju jobb, inte bara åt sig
            själva utan åt alla. De bygger ett välstånd.
          </note>
          <note>
            Sverige består i dag inte av en massa otäcka typer som är osolidariska,
            såvida inte stora, feta organisationer håller reda på dem. Det
            finns en solidaritet i Sverige som jag tror är självklar. Jag
            har i varje fall inte träffat folk -- trots att jag har försökt
            -- som är osolidariska i den bemärkelsen att de inte bryr sig
            om hur det går för andra människor.
          </note>
          <note>
            Det finns en självklar inställning att vi måste hjälpa dem som
            inte kan hjälpa sig själva. Så är det. Jag tror att det överallt
            i Sverige finns en stolthet inför de gamla. Man vill inte skämmas
            för att de gamla en gång får det dåligt. Man vill tvärtom garantera
            att de får det bra. Jag tror att det är en uppfattning som vi
            har gemensamt. Problemet är snömoset, som ligger ovanpå det här.
          </note>
          <note>
            Vad skall vi satsa på om vi nu inte skall satsa på företagen?
            Jag menar riktiga satsningar, inte halvdana. Skall vi göra en
            nysatsning på landstingen, LO, Sveriges Radio eller något annat?
          </note>
          <note>
            Vi måste ju satsa på något som kan ge någonting.
          </note>
          <note>
            Det vet alla. På Socialdemokraternas kongress fastställde man
            detta. Alla svamlar om detta och säger att det skall göras. Gör
            det då! Var inte så rädda för det! Kom loss! Det behövs något
            nytt.
          </note>
          <note>
            När vi nu har de här gemensamma problemen har det från många
            håll föreslagits att man skall lösa dem utan att ta kontakt med
            Ny demokrati. På det viset har man visat sitt storslagna politiska
            och demokratiska sinnelag, eller hur? Man skall mobba
          </note>
          <note>
            Ny demokrati. Det skrivs artiklar av socialdemokrater. Det hoppar
            upp andra gubbar, t.ex. Westerberg, som säger: Det är riktigt.
            Ny demokrati skall vi inte ha något att göra med.
          </note>
          <note>
            Låt mig i all ödmjukhet säga att vi faktiskt är de enda som har
            haft rätt i de stora viktiga frågorna.
          </note>
          <note>
            Vi talade om hur det var för ett år sedan. Då satte ni alla upp
            seglen och var med på att köra rakt in i bergväggen. Det gör att
            halva Sverige sjunker i dag.
          </note>
          <note>
            Då sade vi ifrån. Det går inte att slå ihjäl budbäraren, som
            ni försöker göra. Det är bättre att lyssna.
          </note>
          <note>
            Innan det här anförandet är slut vill jag säga att vi här inne
            egentligen kan göra ganska litet jämfört med vad man kan göra
            genom penningpolitiken.
          </note>
          <note>
            Penningpolitiken sköts på Riksbanken. Det finns inget bättre
            sätt att snabbt förstöra ett lands finanser än att använda penningpolitiken.
            Det tar längre tid att förstöra landet med finanspolitik, som
            vi snackar om. Med penningpolitiken går det så att det visslar.
          </note>
          <note>
            Den stora tabben som gjordes för ett år sedan var att ni alla,
            i stort sett, backade upp den penningpolitik som var vansinnig.
            Den gjorde att det skapades en situation som i pengar räknat betyder
            en förlust på kanske 100 miljarder kronor och en arbetslöshet
            för 100 000 människor. Den tokiga penningpolitiken började 1989/90.
          </note>
          <note>
            Tack!
          </note>
          <note>
            (Applåder)
          </note>
          <note type="speaker">
            Anf. 3 GÖRAN PERSSON (s) replik:
          </note>
          <note>
            Fru talman! Vi har hört Ian Wachtmeister beskriva
          </note>
          <note>
            Ny demokratis roll i svensk politik. Han beskriver nydemokraterna
            som mobbade och utstötta, som dem som saknar inflytande. Vi som
            har följt debatten och sett uppgörelserna här i kammaren och i
            finansutskottet vet att det är en beskrivning som inte är sann.
          </note>
          <note>
            Ian Wachtmeister tillhör regeringsunderlaget. Den ekonomiska
            politik som har spikats i det här landet har kunnat spikas därför
            att Ny demokrati har gjort upp med regeringen. Efter det att dessa
            uppgörelser har träffats har omvärlden värderat
          </note>
          <note>
            Sverige. Betyget har inte blivit särskilt gott. Det kanske vi
            alla förstår när vi har hört detta framträdande i talarstolen.
          </note>
          <note>
            Anf. 4 IAN WACHTMEISTER (nyd)
          </note>
          <note>
            replik:
          </note>
          <note>
            Fru talman! Jag vill först göra ett förtydligande, så att alla
            kan hänga med. Det jag talade om tidigare när jag nämnde penningpolitiken
            var allt det som hade att göra med att kronan skulle flyta.
          </note>
          <note>
            Göran Persson sade att vi tillhör regeringsunderlaget. Vi får
            väl höra med regeringspartierna sedan om de anser att det är så.
          </note>
          <note>
            I politiken tillhör ju Ny demokrati ingenting. Det är farligt
            att ens ta i oss.
          </note>
          <note>
            Jag anser att vi tillhör Sverige. Det är det viktiga.
          </note>
          <note>
            Vår uppgift är att lösa problem för Sverige. Jag har försökt
            göra en analys av situationen i Sverige. Den analysen hade Göran
            Persson tydligen ingenting att invända emot. Det tackar jag så
            mycket för.
          </note>
          <note type="speaker">
            Anf. 5 GÖRAN PERSSON (s) replik:
          </note>
          <note>
            Fru talman! Vad jag är kritisk mot när det gäller Ny demokrati
            är de dubbla rollerna. Ena stunden kostar man på sig den här typen
            av våldsamma utfall, raljerande beskrivningar och ibland mycket
            drastiska uttryck. I nästa ögonblick utgör man underlag för den
            ekonomiska politik som regeringen lägger fast. Det är klart att
            sådant skadar Sverige. Att man i samma andetag står och talar
            om att man tillhör Sverige och står för något slags nationell
            samling är faktiskt att inte uttrycka sig på ett logiskt och klart
            sätt.
          </note>
          <note>
            I dagarna kommer vi att få bevittna nästa stora teater med Ny
            demokrati och regeringen. Det handlar om vårdnadsbidraget. Nydemokraterna
            kommer att säga: Vi kommer inte att släppa igenom förslaget om
            vårdnadsbidrag. Det fäller vi.
          </note>
          <note>
            Regeringen kommer att säga att man vägrar kompromissa med Ny
            demokrati. Medan den teatern pågår kommer räntor att stiga, och
            omvärlden kommer faktiskt att värdera Sverige allt lägre. Så småningom
            kommer Ian Wachtmeister återigen till den punkt då han får böja
            sig. Han får krypa till korset. Så blir det. Det är den typen
            av dubbelspel från Ny demokratis sida som måste avslöjas och göras
            tydlig. Ny demokrati är ingenting annat än Anne Wibbles trogna
            stödtrupp när det gäller den ekonomiska politiken. Och det har
            drabbat den svenska kronan.
          </note>
          <note>
            Anf. 6 IAN WACHTMEISTER (nyd)
          </note>
          <note>
            replik:
          </note>
          <note>
            Fru talman! Den här debatten är rolig redan från början. Anne
            Wibble har födelsedag i dag. Men jag tror inte ens att hon med
            sitt gladaste födelsedagshumör skulle påstå att Ny demokrati är
            hennes trogna trupp. Hon har i denna kammare sagt att jag är usel,
            att det är tur att Ny demokrati inte har något inflytande på svensk
            politik osv.
          </note>
          <note>
            Göran Persson har synpunkter på mitt sätt att tala.
          </note>
          <note>
            Det är mycket intressant att han har det. Jag har inga synpunkter
            på Göran Perssons sätt att tala.
          </note>
          <note>
            Han får gärna fortsätta som han har börjat.
          </note>
          <note>
            När det gäller Ny demokrati tycker jag dock att man skall komma
            ihåg att det finns 400 000,
          </note>
          <note>
            500 000, 800 000 eller kanske t.o.m. en miljon människor som
            faktiskt tycker så här konstigt som vi. Det är väl ganska märkligt,
            och dem kanske man skall lyssna på.
          </note>
          <note>
            Jag vill ta upp en sak som Göran Persson var inne på sitt anförande.
            Ni tror att det går att lösa problem som vi har i Sverige i dag
            med samma medicin som man använde förr i tiden. Det går inte.
          </note>
          <note>
            De monopol som nästan alla i detta rum tycker så mycket om och
            umgås så mycket med utgör en stor fara i Sverige. Ni måste vara
            med och spränga loss de här bitarna. Göran Persson är fortfarande
            relativt oförstörd och skulle kunna vara med och göra något sådant.
            Jag skulle t.o.m. kunna samarbeta med honom -- bara en sådan sak.
            Det här var ingen invit.
          </note>
          <note>
            Den fria konkurrensen är så viktig. Vem är det som gynnas av
            den fria konkurrensen? Det är inte de stora elefanterna. Det är
            folk. Det är faktiskt människor som röstar på alla dessa partier,
            även
          </note>
          <note>
            Socialdemokraterna. Därför skall man köra på de här nya fräscha
            linjerna och ta litet nya tag. Göran
          </note>
          <note>
            Persson är inte så dum i alla fall.
          </note>
          <note>
            Talmannen anmälde att Göran Persson anhållit att till protokollet
            få antecknat att han inte ägde rätt till ytterligare replik.
          </note>
          <note type="speaker">
            Anf. 7 JOHAN LÖNNROTH (v):
          </note>
          <note>
            Fru talman! Göran Persson talade med rätta om hur viktigt det
            är att vi lyfter ner den ekonomiska debatten i vardagen. Ulla-Karin
            jobbade deltid som kanslist på ett kommunalt bibliotek 1989 och
          </note>
          <note>
            1990 och fick då ut ungefär 6 500 kr i månaden efter skatt. Hon
            utbildade sig till bibliotikarie, men när hon var klar hade den
            kommunala krisen slagit till.
          </note>
          <note>
            Hon fick inget jobb och lever nu på a-kassan. Hon förlorar 600
            kr i månaden på de försämringar riksdagen beslutade om i våras.
            Nu får hon ut knappt 4 000 kr efter skatt. Hon har tre barn, och
            hennes sambo riskerar också att förlora sitt jobb.
          </note>
          <note>
            Hon säger att hon aldrig har känt sig så osäker inför framtiden
            och sparar in på allt hon kan.
          </note>
          <note>
            Jag har jämfört Ulla-Karins ekonomi med min egen. Jag tjänar
            betydligt mer och har fått skatten kraftigt sänkt sedan 1989.
            Jag sparar ganska mycket dels för att jag inte hinner konsumera,
            dels för att jag liksom Ulla-Karin är osäker om framtiden -- och
            då tänker jag på pensionssystemet snarare än på riksdagsplatsen.
          </note>
          <note>
            Ulla-Karins och mitt beteende förklarar den svenska krisen i
            ett nötskal: Hon som behöver konsumera mer och kommunen som skulle
            behöva hennes arbetskraft har inte råd. Vi som har fått sänkt
            skatt har råd att konsumera mer men gör det inte, eftersom de
            väldiga budgetunderskott som arbetslöshetsunderstödet för sådana
            som Ulla-
          </note>
          <note>
            Karin och skattesänkningarna för sådana som mig har åstadkommit
            att vi har blivit osäkra om framtiden.
          </note>
          <note>
            Man kan också utgå ifrån Ulla-Karin och mig för att ta reda på
            vad som behöver göras. Höj skatten för mig och andra höginkomsttagare
            och använd pengarna till att ge tillbaks pengarna som staten tagit
            från kommunerna. Använd de pengar som jag betalar mer i skatt
            för att betala mellanskillnaden mellan Ulla-Karins a-kassa och
            hennes kommunala lön. Arbetslösheten skulle då minska utan att
            budgetunderskottet skulle öka och fördelningen skulle bli mer
            rättvis.
          </note>
          <note>
            Krisen är akut. Det måste hända något nu. Det tar litet tid att
            ändra i skattesystem och statliga utbetalningar till kommunerna.
            Men nu handlar det om psykologi mer än om reda pengar. Det skulle
            räcka om mina borgerliga meddebattörer
          </note>
          <note>
            Lars Tobisson, Per-Ola Eriksson, Lars Leijonborg och Stefan Attefall
            -- någon skulle kanske rent av lyssna på Ian Wachtmeister -- gick
            upp här och sade att det faktiskt ligger något i vad alla våra
            kommunalpolitiker säger. Det är vetttigt att stärka kommunernas
            ekonomi i dag. Då skulle det omedelbart påverka både personal-
            och budgetplaner i kommunerna, vilket det just nu pågår arbete
            med. Effekten på arbetslösheten skulle bli omedelbar.
          </note>
          <note>
            Men det räcker inte med akuta åtgärder mot dagens arbetslöshet.
            Det krävs också ett långsiktigt hållbart program för att sanera
            rikets finanser, ett program som övertygar Ulla-Karin och mig
            om att det inte är våra barn och barnbarn som ensamma skall betala
            både den stora statsskulden och den miljöskuld som våra generationer
            har dragit på oss.
          </note>
          <note>
            Också det programmet handlar mycket om psykologi och moral. Människor
            måste helt enkelt få en ny tro på framtiden.
          </note>
          <note>
            Avgörande för att ett sådant långsiktigt program skall hålla
            är också att den stora majoriteten av medel- och arbetarklass
            som har rimligt stabila jobb och hyggliga inkomster upplever bördorna
            som rättvist fördelade. För detta krävs dels att de stora skattehöjningarna
            och besparingarna drabbar hårdast högst upp i samhällspyramiden,
            dels att det kan visas att de pengar man avstår ifrån blir effektivt
            använda.
          </note>
          <note>
            Det finns i dag ett sug efter enkla budskap, att det bara är
            att återvända till det gamla, att talet om underskott bara är
            bluff, att det räcker med att avslöja skurkarna som slarvat bort
            våra pengar och att det räcker att byta regering. Vänsterpartiet
            klämmer mycket gärna åt banksvindlarna, och vi vill mycket gärna
            bli av med regeringen Bildt omedelbart. Vi vet att högern inte
            klarar att sanera rikets finanser, eftersom den inte kan ge sig
            på sina egna stödtrupper bland höginkomsttagarna.
          </note>
          <note>
            Men det räcker inte att säga det. Vi måste också forma ett tydligt
            alternativ som skall bära upp en ny majoritet. Det alternativet
            kommer att betyda uppoffringar också för den stora majoriteten
            i
          </note>
          <note>
            Sverige. Skall vi kunna ha en bra skola och en bra sjukvård för
            alla måste en större del av våra pengar gå till gemensamma ändamål
            och en mindre del av dem till privat förbrukning.
          </note>
          <note>
            Den svenska vänsterns och arbetarrörelsens stora och svåra uppgift
            i dag är att förklara varför också medelklassen måste finna sig
            i uppoffringar. Vi som har det materiellt bra i dag och som kanske
            rent av tjänar pengar på att låna till staten mot hög ränta, blir
            också i längden förlorare om kursen inte ändras. Vi måste kunna
            visa att även om det kan vara behagligt ett tag att sköta sig
            själv och skita i andra bakom låsta dörrar, så får man så småningom
            sitta rädd bakom tredubbla lås och med glassplitter på villamuren.
          </note>
          <note>
            Sista delen av mitt inlägg är riktat till Göran
          </note>
          <note>
            Persson. Han är välkommen till våra debatter.
          </note>
          <note>
            Efter att ha hört honom i dag förstår jag alla de omdömen om
            honom som jag hört där det sägs att han är en lysande pedagog.
            Jag kan instämma i hela hans analys av den borgerliga politiken
            och dess misslyckanden. Däremot tycker jag fortfarande att hans
            budskap är ganska otydligt. Vad är det för förslag som Göran Persson
            kommer att lägga fram som eventuell framtida finansminister?
          </note>
          <note>
            Göran Persson sade att budskapet från
          </note>
          <note>
            Socialdemokraternas kongress var tydligt.
          </note>
          <note>
            Kongressen ställde sig bakom en motion från
          </note>
          <note>
            Kalmar som bl.a. sade att ''Socialdemokratisk politik har reducerats
            till att justera en förtorkad borgerlig åtstramningspolitik.''
            Detta måste väl ändå vara rent sakligt fel. Snarare var det väl
            borgarna som fullföljde den åtstramning som inleddes redan i och
            med valutakrisen och den socialdemokratiska regeringens krispaket
            på hösten 1990. Rätta mig gärna om jag har fel, Göran
          </note>
          <note>
            Persson.
          </note>
          <note>
            Ni socialdemokrater har ju också här i riksdagen anklagat oss
            vänsterpartister för att inte stödja åtstramningar under överhettningen
            i slutet av 80-
          </note>
          <note>
            talet, och vi har delvis krupit till korset. Skall man uppfatta
            kongressbeslutet om Kalmarmotionen så att ni tar tillbaka den
            kritiken nu?
          </note>
          <note>
            I Kalmarmotionen hette det också att ''Något klart och tydligt
            socialdemokratiskt alternativ saknas.''
          </note>
          <note>
            Detta stämmer bättre med min och Vänsterpartiets uppfattning.
            Ni avslog i våras våra förslag att höja skatten för höginkomsttagare
            och finansierade bara en liten del av era egna förslag. Ni skällde
            på borgerliga indragningar av kommunala pengar, men ställde inte
            upp när vi tog votering på mer pengar till kommunerna. Ni ville
            inte heller tala om -- Göran Persson talar inte heller om det
            i dag --
          </note>
          <note>
            var de långsiktiga besparingarna skall göras när konjunkturen
            vänder uppåt.
          </note>
          <note>
            I övrigt är det som Göran Persson säger om behovet av långsiktiga
            besparingar och budgetunderskottets allvar helt i överensstämmelse
            med vad vi säger i våra ekonomiska motioner och har sagt under
            mycket lång tid. Ändå finns det de som tolkat det ekonomiska programmet
            på kongressen så att ni avvisar ett samarbete med Vänsterpartiet.
            Claes-
          </note>
          <note>
            Göran Kjellander skrev i en krönika i Dagens
          </note>
          <note>
            Nyheter att ett yrkande på kongressen som kunde tolkas så att
            LO och Vänsterpartiet skulle ersätta
          </note>
          <note>
            Folkpartiet som samarbetspartner i det ekonomiska programmet
            avslogs med stor majoritet av kongressen.
          </note>
          <note>
            Göran Persson efterlyser klara besked om socialförsäkringarna.
            Ingvar Carlsson har antytt att han kan tänka sig generella sänkningar
            av ersättningsnivåerna i socialförsäkringarna för alla.
          </note>
          <note>
            Vi har sagt att vi föredrar att man i stället sänker ersättningsnivåerna
            för höginkomsstagarna. För detta har vi fått våldsamma angrepp
            på oss från ledande socialdemokrater och i A-pressen som påstår
            att våra förslag, som är fördelningspolitiskt mera rättvisa, skulle
            stå till höger om den socialdemokratiska politiken -- den socialdemokratiska
            politik som jag inte riktigt kan se vad den innebär.
          </note>
          <note>
            Jag har också hört referat från möten där ledande socialdemokrater
            påstått att man inte kan lita på oss i Vänsterpartiet därför att
            vi inte kan klara av att stå för impopulära beslut. Jag är en
            av dem som efter stor tvekan blev en anhängare av att vi skulle
            kompromissa med Göran Persson vid beslutet om kommunaliseringen
            av lärartjänsterna.
          </note>
          <note>
            Jag blev utskälld efter noter på en rad möten med lärare i Göteborg.
            Jag fick uppleva att gamla vänner lämnade partiet på grund av
            att
          </note>
          <note>
            Vänsterpartiet hade ställt upp för Göran Persson.
          </note>
          <note>
            Vi fick däremot -- såvitt jag kunde märka -- av massmedia inte
            del av äran för reformen. Den äran tog Göran Persson på sig ensam.
          </note>
          <note>
            Mot denna bakgrund vill jag ställa tre raka frågor till Göran
            Persson.
          </note>
          <note>
            Ställer socialdemokratin upp på att långsiktigt höja skatten
            för höginkomsttagare? Jag talar om långsiktighet. Jag kan inte
            ta en tillfällig höjning av skatten mitt i en lågkonjunktur på
            allvar. Det är ett så knäppt förslag att jag inte tror att Göran
            Persson själv tar det på allvar.
          </note>
          <note>
            Ställer socialdemokratin upp på att ge mer pengar till kommunerna?
          </note>
          <note>
            Litar socialdemokratin mer på Folkpartiet än på
          </note>
          <note>
            Vänsterpartiet? Har ni för avsikt att i valrörelsen satsa på
            Folkpartiet som samarbetspartner?
          </note>
          <note>
            Avvisar ni samarbete med oss?
          </note>
          <note>
            Anf. 8 IAN WACHTMEISTER (nyd)
          </note>
          <note>
            replik:
          </note>
          <note>
            Fru talman! Jag skall inte svara på den sista frågan.
          </note>
          <note>
            Men jag skulle tro att Göran Persson gärna arbetar tillsammans
            med både Vänstern och Folkpartiet.
          </note>
          <note>
            Jag vill anknyta till vad Lönnroth sade om kommunerna. Lönnroth
            är inte alls så tokig.
          </note>
          <note>
            Lönnroth sitter i finansutskottet. Han har t.o.m.
          </note>
          <note>
            flyttat fram till bordet, vilket är mer än vad de flesta i finansutskottet
            önskar att jag hade gjort. Men jag sitter där i alla fall.
          </note>
          <note>
            Påpekandet om kommunen är väsentligt. Vad
          </note>
          <note>
            Lönnroth säger om vad som görs i dag är helt riktigt. Man tar
            bort dem som producerar. Jag sade detta i partiledardebatten,
            och jag vill säga det igen.
          </note>
          <note>
            Det är otroligt korkat att göra så. Man tar alltså bort dem som
            producerar. I den offentliga sektorn är det fråga om dem som ger
            sjukvården och ger utbildningen, dvs. lärare, läkare, biträden,
            sjuksköterskor osv. Detta är lika korkat som om
          </note>
          <note>
            Volvo vid en rationalisering skulle sluta producera bilar. Vi
            skall komma ihåg att AB Sverige inte har den möjlighet som AB
            Volvo har, nämligen att sälja sig självt till Frankrike.
          </note>
          <note>
            Jag är inte vänsterpartist. Men ibland har Vänstern rätt. Bankerna
            har gjort fel. Jag vill inte kalla dem för banksvindlare, även
            om det antagligen finns sådana också. Men bankerna är en del i
            det system som inte har fungerat i Sverige. De har bidragit till
            att det har gått sämre genom att inte ge krediter, vilket de är
            till för. De har i stället försatt företag i konkurs.
          </note>
          <note>
            Bankernas roll är att skapa ett kreditsystem. Det är alldeles
            riktigt. Men när bankerna skall rationalisera -- det måste även
            bankerna och den offentliga sektorn göra -- blir effekten mycket
            viktig i vårt land, nämligen att räntan går ned. Det gäller inte
            den ränta som riksbankschefen sitter och spelar med. Det gäller
            den ränta som vanliga människor betalar. Den s.k. spreaden minskar,
            dvs. den marginal som bankerna låter er betala för att täcka kostnaderna.
            Bankerna spelar givetvis en stor roll.
          </note>
          <note>
            Det är klart att vi inte kan göra något här i Sverige om inte
            de stora elefanterna ändrar sitt beteende.
          </note>
          <note>
            Det gäller bankerna och, som jag nämnde förut, facket.
          </note>
          <note type="speaker">
            Anf. 9 JOHAN LÖNNROTH (v) replik:
          </note>
          <note>
            Fru talman! Om jag minns rätt fanns det ett förslag i det ursprungliga
            nydemokratiska programmet --
          </note>
          <note>
            när ni kom in i riksdagen -- som gick ut på att ta ifrån kommunerna
            alla anslag till barnomsorgen.
          </note>
          <note>
            En rad undersökningar visar att barnomsorgen är samhällsekonomiskt
            lönsamt. Era förslag skulle ha betytt en nästan total skrotning
            av hela den kommunala barnomsorgen.
          </note>
          <note>
            Tror Ian Wachtmeister att det finns en chans att alla de arbetslösa
            som då skulle komma från barnomsorgen skulle få jobb i det privata
            näringslivet? Var någonstans vill Ian Wachtmeister fixa de nya
            jobben åt dem?
          </note>
          <note>
            Visst är det nödvändigt att rationalisera. Men det som hände
            i det svenska banksystemet i slutet av
          </note>
          <note>
            80-talet var till mycket stor del ett resultat av att Ian
          </note>
          <note>
            Wachtmeisters ideologiska vänner hade fått igenom sina önskemål,
            dvs. att släppa praktiskt taget allting fritt. Man lät bankerna
            låna ut hur mycket som helst. Man lät fastighetshajarna köpa fastigheter
            i
          </note>
          <note>
            London och Bryssel och låna hur mycket som helst.
          </note>
          <note>
            Det berodde på att det ekonomiska system som Ian
          </note>
          <note>
            Wachtmeister vill ha genomfördes i rasande takt i
          </note>
          <note>
            Sverige i slutet av 80-talet. Jag förstår inte hur Ian
          </note>
          <note>
            Wachtmeister kan undvika att också själv ta på sig en liten del
            av det ideologiska ansvaret för det mycket olyckliga som hände
            i det svenska kreditsystemet.
          </note>
          <note>
            Anf. 10 IAN WACHTMEISTER (nyd)
          </note>
          <note>
            replik:
          </note>
          <note>
            Fru talman! Det är bra att Johan Lönnroth gör klart för alla
            att jag inte är vänsterpartist. Det är jag faktiskt inte alls.
            Tack för det.
          </note>
          <note>
            Johan Lönnroth säger att vi inte vill ge något ansvar till kommunerna
            i fråga om barnomsorgen -- eller hur det nu var. Jag vet inte
            vad Johan Lönnroth har läst för något. Vi vill ge ansvaret till
            föräldrarna.
          </note>
          <note>
            Det är föräldrarna som skall ha ansvaret för både barnen och
            barnomsorgen. Det är alldeles riktigt att vi går emot socialiseringen
            av barnen i Sverige.
          </note>
          <note>
            Det går givetvis att privatisera den offentliga sektorn. Det
            går alldeles utmärkt. De som arbetar där får jobb även i framtiden.
            De kan utföra sina jobb i konkurrens med andra.
          </note>
          <note>
            Jag är faktiskt inte skyldig i fråga om fastighetsskojare --
            eller vad det nu var fråga om.
          </note>
          <note>
            Men låt mig fråga Johan Lönnroth en annan sak.
          </note>
          <note>
            En kamrat till Johan Lönnroth sade en gång att han var så upprörd
            över att husläkare i det nya systemet t.o.m. skulle kunna tjäna
            mer än ett landstingsråd.
          </note>
          <note>
            Det var ungefär som om han fick slag vid blotta tanken. Jag tycker,
            fru talman, att alla läkare skall tjäna dubbelt så mycket som
            landstingsråd. Jag tycker att de gör dubbelt så mycket nytta.
          </note>
          <note>
            Dessutom tycker jag att det över huvud taget inte skall finnas
            några landstingsråd.
          </note>
          <note type="speaker">
            Anf. 11 JOHAN LÖNNROTH (v) replik:
          </note>
          <note>
            Fru talman! På denna konkreta fråga kan jag svara att jag också
            upplever det som rimligt att åtminstone vissa läkare tjänar mera
            pengar än landstingsråd. Jag har också varit en av dem i riksdagen
            som har talat för att både våra egna arvoden och över huvud taget
            höga löner i staten gott kan sänkas.
          </note>
          <note>
            Jag har aldrig hört någon som skulle ha antytt att
          </note>
          <note>
            Ian Wachtmeister är en vänsterpartist. Däremot upplevde jag till
            min förfäran den senaste valdagen hur unga arbetargrabbar, som
            förr om åren brukade ta en valsedel för mitt parti, gick raka
            vägen fram till Ny demokratis valsedelsutdelare och tog Ny demokratis
            valsedlar. Jag har funderat en hel del på detta och också pratat
            med några stycken som röstade på Ny demokrati. Det hela gällde
            just att Ny demokrati var nytt och fräscht och var ett parti som
            var emot etablissemanget. Vi, de gamla partierna, var litet grand
            grå och trista.
          </note>
          <note>
            Ian Wachtmeister försöker fortsätta att spela den här rollen.
            Han talar om de stora elefanternas dans, om etablissemanget osv.
            Jag tror inte, Ian
          </note>
          <note>
            Wachtmeister, att det längre håller. Man upplever
          </note>
          <note>
            Ian Wachtmeister som en av de där elefanterna.
          </note>
          <note>
            Ian Wachtmeister tillhör numera det svenska etablissemanget mycket
            mer, tror jag, än vad exempelvis Johan Lönnroth gör. Den rollen
            kan
          </note>
          <note>
            Ian Wachtmeister aldrig komma ifrån. Ny demokratis ledning tillhör
            det svenska etablissemanget.
          </note>
          <note>
            Talmannen anmälde att Ian Wachtmeister anhållit att till protokollet
            få antecknat att han inte ägde rätt till ytterligare replik.
          </note>
          <note type="speaker">
            Anf. 12 GÖRAN PERSSON (s) replik:
          </note>
          <note>
            Fru talman! Först vill jag tacka Johan Lönnroth för de vänliga
            orden. Vi får väl se hur långt pedagogiken räcker. Det är en svår
            uppgift som vi har framför oss. Jag kan på en gång säga: Jag har
            inget emot att samarbeta med alla konstruktiva krafter. Vi skall
            titta på de förslag som ni lägger fram och skärskåda dem. Vi skall
            konstruktivt bidra till att en rättvis fördelning tillvaratas
            och hävda den fulla sysselsättningen. Det är alltså klart att
            vi kan samverka.
          </note>
          <note>
            Men Johan Lönnroth skall komma ihåg att vi har en erfarenhet,
            nämligen den att Vänsterpartiet inte fanns där förra gången då
            överhettningen i den svenska ekonomin skulle bekämpas och vi försökte
            få till stånd allianser 1989 och 1990 kring en åtstramningspolitik.
            Det resulterade i att den regering som jag då satt med i fick
            avgå. Den avgick just därför att vi inte fick stöd från Vänsterpartiet.
          </note>
          <note>
            Det finns alltså sår, och det finns erfarenheter som har gjort
            att många av oss som har ansvaret för den socialdemokratiska politiken
            har frågat oss: Kan vi verkligen lita på Vänsterpartiet? Finns
            man där när det bränner till?
          </note>
          <note>
            Jag tackar också för Johan Lönnroths insats i skolpolitiken.
            Jag kände inte till den förut. Annars var det ju Johan Lönnroths
            f.d. partikamrat Ylva
          </note>
          <note>
            Johansson som vid det aktuella tillfället drog ett väldigt tungt
            lass. Hon gjorde det dessutom på ett utomordentligt sätt och har
            vid flera tillfällen fått uppskattning för detta.
          </note>
          <note>
            Så till Johan Lönnroths tre konkreta frågor.
          </note>
          <note>
            Skattereformen ligger fast. Vi har gjort ett avsteg från skattereformen.
            Det gäller värnskatten. Jag uppfattade att Johan Lönnroth var
            kritisk på den punkten. Men jag tycker att det är rimligt att
            vi som har jobb och som tjänar bra är med och delar krisens bördor.
            Under den här hemska lågkonjunkturen och under den här hårda åtstramningen
            måste vi faktiskt visa att de som har det bäst ställt får vara
            med och bidra.
          </note>
          <note>
            När det gäller att komma åt människor med goda inkomster och
            att föra det här resonemanget i ett fördelningsperspektiv tror
            jag inte att skattesatserna i skatteskalorna är ett verkningsfullt
            instrument. Jag tycker att det i så fall är intressantare att
            titta på förmögenhetsskatten, på det som nu skall göras beträffande
            aktiebeskattningen. Det är en intressantare fördelningspolitisk
            diskussion. Där har vi ju en debatt här i kammaren framför oss.
            Vi får se hur det blir med positionerna där. Vi kommer definitivt
            att hävda fördelningspolitiken i de sammanhangen.
          </note>
          <note>
            Vad gäller kommunerna har vi sagt att vi kopplade den kompensation
            som kommunerna rimligen fått för det borttagna grundavdraget,
            de 4,5
          </note>
          <note>
            miljarderna, till att kommunerna inte skulle säga upp människor.
            Vi har gjort den mycket enkla analysen att människor i dag går
            från kommunal tjänst som lärare eller vårdanställda ut i arbetslöshet.
            Efter utstämpling från a-kassan kommer de så småningom in i den
            kommunala ekonomin igen, men då i form av ekonomiskt bistånd via
            kommunens socialkontor.
          </note>
          <note>
            Det är en orimlig politik som vi inte på något sätt kan stödja,
            utan den måste motverkas. För 1994 har vi pekat på vilken lösning
            vi vill se och vilken lösning vi har valt.
          </note>
          <note type="speaker">
            Anf. 13 JOHAN LÖNNROTH (v) replik:
          </note>
          <note>
            Fru talman! När det gäller överhettningen i slutet av 80-talet
            förekom det ju en rad turer. Vi avvisade förslagen om införande
            av strejkförbud t.ex., och det är något som vi står fast vid också
            i dag. Det var rätt att avvisa dessa förslag. Om jag minns rätt
            har vi i efterhand för övrigt stöd också från Kjell-Olof
          </note>
          <note>
            Feldt.
          </note>
          <note>
            Däremot har vi här upprepade gånger erkänt att vi hade kunnat
            bete oss mera konstruktivt då olika förslag var på gång om att
            strama åt när det gällde överhettningen. I och för sig sade vi
            också då allmänt att vi kunde tänka oss att höja skatten för höginkomsttagare.
            Men vi var inte tillräckligt konstruktiva -- det är riktigt.
          </note>
          <note>
            Frågan är: Hur länge skall ni socialdemokrater leva på detta?
            Jag har redogjort för frågan om lärarna.
          </note>
          <note>
            Det finns också andra exempel i det avseendet.
          </note>
          <note>
            Skattereformen ligger fast, säger Göran Persson.
          </note>
          <note>
            Sedan talar han om värnskatten, den tillfälliga höjningen av
            skatten för höginkomsttagare. Jag har talat med en rad ekonomer
            om detta. Jag tror inte särskilt mycket på ekonomer i största
            allmänhet.
          </note>
          <note>
            Men på den här punkten tror jag att alla är överens.
          </note>
          <note>
            Att genomföra tillfälliga skattehöjningar mitt i en lågkonjunktur
            och att sedan ta bort dem när konjunkturen är en annan är rena
            vansinnespolitiken. Det kan inte vara allvarligt menat, Göran
            Persson!
          </note>
          <note>
            För att vi skall klara av det stora budgetunderskottet måste
            vi långsiktigt höja skatten för sådana som Göran Persson och Johan
          </note>
          <note>
            Lönnroth, dvs. för höginkomsttagarna. Talet om förmögenhetsskatten
            är i och för sig bra. Men såvitt jag förstår avvisade den socialdemokratiska
            partistyrelsen och kongressen motioner som handlade just om en
            höjning av förmögenhetsskatten. Men all right, kommer ni med sådana
            förslag är det mycket bra. Vi har lagt fram sådana förslag under
            en lång tid.
          </note>
          <note>
            Till sist några ord om kommunerna. Göran Persson fortsätter att
            beskriva rundgången. Det som sägs är alldeles riktigt. Vi ansluter
            oss till den kritiken.
          </note>
          <note>
            Men jag kunde inte uppfatta något som helst konkret besked när
            det gäller följande: Ställer ni för att förhindra en ökad arbetslöshet
            bland de kommunalanställda upp på att nu, i detta akuta läge,
            ge kommunerna mera pengar?
          </note>
          <note type="speaker">
            Anf. 14 GÖRAN PERSSON (s) replik:
          </note>
          <note>
            Fru talman! Jag tar den sista frågan först. Beskedet för 1994
            var tydligt. Däremot vägrar jag att här i kammaren binda mig för
            1995, 1996 och 1997. Om vi, Johan Lönnroth, skall få en debatt
            som är allvarlig och som utgår från krisens djup skall vi vara
            väldigt försiktiga innan vi ställer ut nya åtaganden för staten.
          </note>
          <note>
            Någon konsekvens får det så att säga vara också i fråga om Johan
            Lönnroths nyvunna insikt om krisens allvar och djup. Begär inte
            att vi nu skall lova guld och gröna skogar. Det har andra gjort
            förut, och vi ser resultatet av den politiken just i
          </note>
          <note>
            Sverige i dag. Johan Lönnroth skall passa sig väldigt noga.
          </note>
          <note>
            Jag förstår inte Johan Lönnroths resonemang om värnskatten. Han
            lutar sig mot ekonomerna, och det må han väl göra. Det är många
            som har gjort det. Av och till har det dock visat sig vara ett
            bräckligt stöd. När det gäller värnskatten får väl frågan ses
            också från en politisk dimension. Jag skall ut, Johan Lönnroth,
            och möta arbetslösa, sjuka, pensionärer och alla dem som har fått
            sin standard drastiskt sänkt med motivet att staten inte längre
            förmår bära de kostnader som du representerar. Så rått och hårt
            har det hela gjorts och beskrivits.
          </note>
          <note>
            Om man skall hålla ihop en nation och tala om fördelningspolitik
            är det anständigt att säga, oavsett vad Johan Lönnroths ekonomer
            tycker, att också vi som har kommit lindrigt undan i krisen, som
            har jobb och som tjänar bra skall känna att vi är med och bidrar.
            Det får inte finnas en gräddfil för oss, för då saknar politiken
            fullständigt trovärdighet.
          </note>
          <note>
            Om Vänsterpartiet ansluter sig till kritiken mot värnskatten
            på grundval av de bedömningar som nationalekonomer och andra gör
            -- det är möjligt att ni då följer någon gammal lärobok som Adam
          </note>
          <note>
            Smith ursprungligen skrev -- är ni fjärran från det fördelningspolitiska
            ideal som jag faktiskt trodde åtminstone fortfarande gällde som
            rättesnöre för stora delar av vänstern.
          </note>
          <note type="speaker">
            Anf. 15 JOHAN LÖNNROTH (v) replik:
          </note>
          <note>
            Fru talman! Göran Persson talar om ''mina ekonomer''. Jag tog
            faktiskt med mig en bok som kom ut i går, och som jag har skrivit.
            Den heter
          </note>
          <note>
            Schamanerna och handlar om ekonomerna i
          </note>
          <note>
            Sverige. Jag tänkte överlämna den till Göran
          </note>
          <note>
            Persson.
          </note>
          <note>
            Vår kritik av den tillfälliga värnskatten utgår inte från ekonomerna.
            Den utgår just från de sjuka, pensionärerna och alla dem som Göran
            Persson talade om. Vi anser att man permanent och omedelbart måste
            höja skatten för höginkomsttagare. Ni föreslår en tillfällig skattehöjning
            mitt i en lågkonjunktur. Det är alltså vi som vill tala om hur
            man långsiktigt skall finansiera pensioner och sjukersättningar
            och i praktisk handling visa solidaritet med en riktig långsiktig
            och hållbar värnskatt.
          </note>
          <note>
            Kommunerna får i år fortfarande ett visst överskott. Man drar
            in och sparkar folk därför att man är orolig för utvecklingen
            åren 1995 och 1996.
          </note>
          <note>
            Det kommunerna behöver är just besked om den långsiktiga utvecklingen.
            Är socialdemokraterna beredda att prioritera den kommunala expansionen
            och ge de nödvändiga pengarna just till sjukvården och till skolan?
            Jag talar nu inte om konjunkturpolitik utan om strukturpolitik.
            Är ni beredda att sätta den offentliga, nödvändiga gemensamma
            konsumtionen före den privata?
          </note>
          <note>
            Ni vågar uppenbarligen inte ta ställning till den frågan, och
            det är mycket beklagligt. Det alla de pensionärer och sjuka som
            vi träffar, Göran
          </note>
          <note>
            Persson, behöver veta är inte att den borgerliga regeringen har
            ställt till elände. Det vet de i alla fall.
          </note>
          <note>
            De behöver veta vilken politik som ni och vi gemensamt efter
            nästa val skall sätta i den borgerliga politikens ställe.
          </note>
          <note type="speaker">
            Anf. 16 LARS TOBISSON (m):
          </note>
          <note>
            Fru talman! De senaste veckorna har varit en dålig period för
            dem som önskar att den borgerliga politiken skall misslyckas.
            Det har varit tätt med rapporter om allt fler ljusglimtar i ekonomin.
          </note>
          <note>
            Orderingången ökar, inte bara till exportindustrin utan också
            från hemmamarknaden.
          </note>
          <note>
            Industriproduktionen stiger. De lediga platserna blir fler och
            konkurserna färre.
          </note>
          <note>
            Utan tvivel ökar aktiviteten i näringslivet. Och kanske viktigast
            av allt: Hushållens optimism stiger.
          </note>
          <note>
            För första gången sedan 1986 är det nu fler som tror att vi går
            mot bättre tider än motsatsen.
          </note>
          <note>
            Men självfallet kvarstår betydande problem. Vi moderater sade
            redan före valet att saneringen av
          </note>
          <note>
            Sveriges ekonomi blir både mödosam och tidskrävande. Trots mer
            omfattande arbetsmarknadspolitiska åtgärder än någonsin tidigare
            ligger den öppna arbetslösheten på en mycket hög nivå. Det stora
            underskottet i statsbudgeten och det ännu större upplåningsbehovet
            utesluter de traditionella motmedlen att inrätta fler jobb i den
            offentliga sektorn och att med subventioner påskynda bostadsbyggandet.
            Dessutom är det angeläget att nu låta den konkurrensutsatta delen
            av ekonomin expandera.
          </note>
          <note>
            En viktig skillnad mot den förra nedgångsperioden runt 1980 är
            att underskottet i bytesbalansen då växte parallellt med budgetunderskottet,
            vilket framtvingade upplåning utomlands. Nu visar våra affärer
            med utlandet överskott, vilket betyder att det offentliga upplåningsbehovet
            kan tillgodoses med inhemskt sparande.
          </note>
          <note>
            I längden är det naturligtvis inte tillfredsställande att det
            privata sparandet placeras i statsskulden --
          </note>
          <note>
            det bör kanaliseras till nya satsningar i näringslivet.
          </note>
          <note>
            Men jag kan inte förstå dem som ser det som ett problem att det
            privata sparandet i Sverige, från att länge ha varit negativt,
            nu når upp till nivåer som är jämförbara med andra länders.
          </note>
          <note>
            Förbättringen av sparandet betyder mycket för att hålla nere
            prisstegringen. Det är i dag populärt att dödförklara inflationen
            som politiskt problem.
          </note>
          <note>
            Inget kan vara mera förhastat. Inflationen måste ständigt bekämpas.
            Det duger inte att lägga ned vapnen tills den åter hunnit växa
            sig stark. Den försvagade kronkursen ger upphov till utifrån kommande
            prisimpulser, som kommer att göra sig påminda när den inhemska
            efterfrågan ökar. Att i dagens läge stimulera den privata konsumtionen
            med t.ex. en momssänkning framstår därför som ytterst lättsinnigt.
            Det är ett säkert sätt att beställa en räntehöjning, som skulle
            bryta den begynnande investeringsuppgången.
          </note>
          <note>
            Skattepolitiken är förvisso strategisk i detta sammanhang. Men
            lättnaderna bör sättas in på utbudssidan. Regeringens kommande
            förslag om slopad flyttskatt underlättar för människor att bosätta
            sig där jobben finns. När nu beskattningen av småföretagen justeras
            ned till de nivåer som gäller för de stora aktiebolagen, betyder
            det en stimulans för den del av företagsamheten som skall ge framtidens
            nya jobb. Och syftet med att slopa dubbelbeskattningen av aktier
            är naturligtvis inte att göda kapitalägarna. Det är att förbättra
            den försörjning med riskkapital som den nödvändiga utbyggnaden
            av näringslivet kräver.
          </note>
          <note>
            Sänkta skatter betyder mycket för möjligheterna till nya, flera
            och riktiga jobb. Därtill är det viktigt att öka flexibiliteten
            i arbetslivet. Det skall ske på huvudsakligen två vägar. Först
            och främst är det angeläget att få till stånd en decentralisering
            av lönebildningen, vilket medger en bättre avkänning mot marknadens
            krav. Detta är i allt väsentligt en uppgift för arbetsmarknadens
            parter. På det politiska systemet vilar den andra huvuduppgiften,
            nämligen att i grunden reformera arbetsrätten. De förändringar
            för framför allt småföretagsamhetens del som regeringen aviserat
            är ett första steg för att förbättra möjligheterna för friställda
            och nytillträdande på arbetsmarknaden att få meningsfull sysselsättning.
          </note>
          <note>
            På samma sätt verkar det kommande förslaget om en allmän arbetslöshetsförsäkring,
            där den hårda kopplingen till facket och därmed till en viss bransch
            upphävs. Även i övrigt är det angeläget att införa mera av försäkringsmässigt
            tänkande i socialförsäkringssystemet, t.ex. på pensionsområdet.
            Strävan skall vara att låta individen bygga upp egna tillgångar
            till skydd mot inkomstbortfall, som kan medföras vid skiften i
            yrkeskarriären. Inte minst en ökande frekvens av arbetsbyten över
            gränserna gör nationella enhetslösningar otillräckliga.
          </note>
          <note>
            Detta för över till den största utmaningen i svensk politik under
            1990-talet: att lotsa vårt land in i det europeiska integrationsarbetet.
            Den kvardröjande ovissheten beträffande svenskt medlemskap i EG
          </note>
          <note>
            verkar starkt avhållande på tillkomsten av nya jobb. Det är en
            viktig uppgift för oss riksdagsmän, som ju ändå till nästan hundra
            procent är positiva till ett svenskt medlemskap i EG, att klart
            och tydligt också säga detta och att arbeta för att skingra de
            tvivel som ännu råder bland medborgarna. Mindre möjlighet har
            vi kanske att påverka tillkomsten av ett nytt GATT-avtal, men
            ett sådant skulle få stor betydelse för jobben och välfärden i
            vårt land.
          </note>
          <note>
            Fru talman! Jag vill också hälsa Göran Persson välkommen i gänget.
            Själv har jag varit mitt partis försteman i finansutskottet sedan
            1979 och ekonomisk talesman åtminstone sedan 1981. Jag har sett
            mina motsvarigheter på den andra sidan komma och gå. Först var
            det Kjell-Olof Feldt, sedan Mats Hellström och Arne Gadd, som
            ofta tog hjälp av Bo Södersten. Därpå följde Anna-Greta
          </note>
          <note>
            Leijon och nu senast Hans Gustafsson och Allan
          </note>
          <note>
            Larsson. Nu undrar jag hur länge Göran Persson blir kvar.
          </note>
          <note>
            Jag är ledsen att behöva säga det, men egentligen är uppgiften
            hopplös. Den som kan något om ekonomi inser att med socialdemokratisk
            politik går det inte att sanera Sveriges finanser. Det började
            med att Kjell-Olof Feldt gav upp. För att avlösa honom som finansminister
            fick man ordna till en hel regeringskris. Förre vice statsministern
          </note>
          <note>
            Odd Engström har sedan lämnat politiken, liksom
          </note>
          <note>
            Erik Åsbrink, Klas Eklund och många andra med erfarenhet från
            finansdepartementet. Motivet för
          </note>
          <note>
            Allan Larssons avgång bekräftar att rollen är omöjlig. Hans nuvarande
            uppgift sägs ju vara att uppfinna den nya teori som skall göra
            det möjligt att i dagens läge motivera fortsatt offentlig utgiftsexpansion
            och högskattepolitik.
          </note>
          <note>
            Socialdemokraterna tycktes sedan inse dessa svårigheter. Man
            inledde mot slutet av sin regeringsperiod en frigörelse från gamla
            dogmer genom bl.a. valutaregleringens avskaffande, skatteomläggningen
            och ansökan om medlemskap i
          </note>
          <note>
            EG. Förra årets krisuppgörelser innebar att de gick med på vissa
            utgiftsneddragningar, även om de samtidigt försökte bromsa fondavvecklingen
            och privatiseringsarbetet. Men under våren skedde en klar omsvängning
            tillbaka till traditionell socialdemokratisk ekonomisk politik.
            Trots utfästelserna att liksom regeringen redovisa besparingar
            på 12 miljarder kronor orkade man aldrig ta fram ett färdigt förslag.
            När Ingvar
          </note>
          <note>
            Carlsson avvisade Internationella valutafondens förord för fortsatta
            utgiftsnedskärningar i augusti, försvagades kronan och räntan
            steg. Samma sak inträffade när partikongressen krävde återgång
            till keynesianism av gammalt märke. Ovissheten om den framtida
            kursen får arbetsgivarna att möta efterfrågeökningen med maximalt
            uttag av övertid i stället för att inrätta nya jobb.
          </note>
          <note>
            Nyfikenheten på Göran Persson är nu stor. Vilken väg skall han
            välja? Eller rättare sagt: Skall han färdas framåt eller bakåt
            på den enda vägen? Om
          </note>
          <note>
            Socialdemokraterna återkommer till regeringsmakten, skall han
            då återinföra flyttskatten? Skall han skärpa skatten för småföretagen?
            Skall han återställa dubbelbeskattningen? Tänker han återgå till
            dagens arbetsrättsliga regelverk? Vill han upphäva den allmänna
            arbetslöshetsförsäkringen? Avser
          </note>
          <note>
            Göran Persson att engagera sig i opinionsarbetet för svenskt
            medlemskap i EG? Jag fäste mig vid att det inte fanns ett ord
            om detta i det anförande han debuterade med här i rollen som ekonomisk
            talesman. Det är många som väntar på svar på dessa frågor, inte
            minst de som skulle gå miste om de riktiga jobb som den borgerliga
            ekonomiska politiken hjälper dem till.
          </note>
          <note>
            (Applåder)
          </note>
          <note type="speaker">
            Anf. 17 GÖRAN PERSSON (s) replik:
          </note>
          <note>
            Fru talman! Lars Tobissons avslutning var magnifik: alla de riktiga
            jobb som den sittande regeringen har skapat! Detta kostar man
            på sig att säga i en situation med 670 000 människor utanför arbetsmarknaden.
            Det ligger inte så litet av cynism i den typen av syn på verkligheten.
          </note>
          <note>
            Sedan frågade Lars Tobisson hur länge jag skall vara kvar i den
            här funktionen. Målet är att vi skall sitta ett år till i finansutskottet.
            Sedan är målet att flytta in i kanslihuset. Lars Tobisson lär,
            oavsett vilken regering som sitter, få vara kvar i finansutskottet.
            Det kan man kanske förstå när han vinklar anförandet på så sätt
            som han gjorde.
          </note>
          <note>
            Allan Larssons roll består i och kommer att bestå i att för socialdemokratins
            del vara med och formulera en politik på europeisk nivå för full
            sysselsättning och rättvis fördelning. Vi socialdemokrater är
            övertygade internationalister.
          </note>
          <note>
            Det är vårt idéarv. Jag är en stark anhängare av en ökad europeisk
            gemenskap och ett svenskt medlemskap. Men vårt problem i opinionsbildningsarbetet
            består i att Lars Tobisson och hans partikamrater motiverar attackerna
            på det svenska välfärdssamhället med att vi måste göra så, därför
            att vi skall gå med i EG. Nu anpassar vi den svenska arbetslöshetsnivån
            till den som gäller i
          </note>
          <note>
            Europa. Detta accepterar inte vi socialdemokrater.
          </note>
          <note>
            Med den typen av EG-debatt i Sverige går vi mot ett säkert nej
            i en kommande folkomröstning om
          </note>
          <note>
            Tobissons verklighetsbild får gälla.
          </note>
          <note>
            Därför är vår ansats att låta Allan Larsson visa hur man tillsammans
            i Europa kan stimulera ekonomin, kan satsa på utbildning och kompetenshöjning,
            kan använda den politiska kraft som alla de socialdemokratiska
            partierna representerar. Därför är Allan Larssons arbete utifrån
            vår EG-diskussion inom socialdemokratin av oerhört stor betydelse.
          </note>
          <note>
            Egentligen borde det vara så att Tobisson och hans partikamrater
            och andra i denna kammare också utnyttjade sina möjligheter att
            föra ut diskussionen utanför det egna nationella partiet. Moderaterna
            slår sig ofta för bröstet för att de umgås i så fina kretsar internationellt.
            När hörde man dem i de sammanhangen ta upp arbetslösheten, rättvisan,
            utbildningssystemen? Aldrig! Det är den klassiska gamla högerpolitiken,
            och detta skrämmer människor. Mot det tänker vi sätta en motkraft
            i en gemensamt formulerad socialdemokratisk politik för tillväxt
            och arbete i Europa.
          </note>
          <note type="speaker">
            Anf. 18 LARS TOBISSON (m) replik:
          </note>
          <note>
            Fru talman! Tänker Göran Persson avgå som ekonomisk talesman
            om nu -- med Olof Palmes ord -- olyckan skulle vara framme och
            han fick bli minister om ett år? Kjell-Olof Feldt gjorde visserligen
            det, men det dröjde åtskilliga år. Jag är glad om jag får sitta
            kvar i finansutskottet och där företräda en politik som jag tycker
            vinner allt större gehör och har gjort under de nu drygt tio år
            som jag spelat den roll jag har.
          </note>
          <note>
            Göran Persson gjorde ett för mig förvånansvärt uttalande. Han
            säger att regeringen syftar till att anpassa arbetslöshetsnivån
            i Sverige till EG-nivån.
          </note>
          <note>
            Det är den raka motsatsen: genom att arbeta för en anslutning
            till EG skapar vi möjligheter till nya riktiga jobb i Sverige.
            Om vi inte skulle komma med i EG -- Göran Persson gjorde ingenting
            nu för att försöka att hjälpa till med detta -- kan han vara säker
            på att det då blir arbetslöshet i Sverige.
          </note>
          <note>
            Göran Persson tyckte att det var märkvärdigt när jag talade om
            att vi skapar nya riktiga jobb med vår ekonomi. Jag erinrar om
            att antalet lediga platser ökar. Vad som håller igen -- jag påminner
            därmed om den myckna övertiden -- är just oron för att socialdemokraterna
            kommer tillbaka till makten och ändrar på de många reformer som
            vi i den borgerliga regeringen har kunnat genomföra. Det är ju
            onekligen oklart vad socialdemokraterna skall föra för politik.
            Men ovissheten är stark och rädslan blir betydande när man talar
            om att man, som
          </note>
          <note>
            Göran Persson sade, skall stimulera både finanspolitiken och
            penningpolitiken.
          </note>
          <note>
            Jag vill citera ur en ledare i Aftonbladet efter förra veckans
            debatt här i kammaren. Man skriver:
          </note>
          <note>
            ''Socialdemokratins ekonomiska alternativ är ännu ofullgånget.
            Det saknas konkreta besked om hur räntorna ska sänkas och statsbudgeten
            långsiktigt saneras.'' Vad som behövs är ''en mer nyanserad syn
            på förändringarna av arbetsrätten och de små företagens och egenföretagarnas
            ställning och kapitalförsörjning''.
          </note>
          <note>
            Hur står det till med det här, Göran Persson?
          </note>
          <note>
            Kommer ni att stötta regeringen i ansträngningarna att skapa
            förutsättningar för nya riktiga jobb eller kommer ni, på grund
            av fackets motstånd och med andra förklaringar, att bromsa denna
            nödvändiga utveckling?
          </note>
          <note type="speaker">
            Anf. 19 GÖRAN PERSSON (s) replik:
          </note>
          <note>
            Fru talman! Jag tror säkert Lars Tobisson blir kvar i finansutskottet,
            så vi behöver inte diskutera den saken. Min framtida arbetsuppgift
            kommer att handla om att vara med och formulera en politik som
            vi skall regera på och som skall ta Sverige tillbaka till full
            sysselsättning. Då handlar det också om rättvis fördelning. Det
            är där vi skiljer oss åt och det är där jag anklagar moderaterna
            för att inte förstå den dimensionen i Europapolitiken. Där bidrar
            statsministern och vice partiordföranden,
          </note>
          <note>
            Tobisson, mer till nej-sidan i kampanjen än till jasidan. Denna
            insikt har spridit sig i allt vidare kretsar. Det är bra att det
            sägs i klartext här i kammaren.
          </note>
          <note>
            Vad gäller vår ekonomiska politik finns det två skolor i debatten.
          </note>
          <note>
            Den ena skolan står för den normpolitik som
          </note>
          <note>
            Tobisson har varit med och formulerat som den enda vägens politik.
            Det är en normpolitik som har haft en bred uppslutning av de nationalekonomer
            som det här tidigare talades om från Lönnroths sida, men som nu
            allt fler ekonomer överger. Som jag sade är jag inte bergsäker
            på att dessa ekonomer är de mest hållfasta och stadiga att luta
            sig emot, men om man följer debatten råder det inga tvivel om
            att den som i dag står isolerad är regeringen. Normpolitiken har
            misslyckats.
          </note>
          <note>
            Tillväxten har utplånats. Arbetslösheten har gått i höjden. Och
            Tobisson sysslar med den typ av reformer som kallas för strukturella,
            nämligen att ge sig på arbetsrätten.
          </note>
          <note>
            Det är en sak som jag vill ha sagt. Jag sträckte tidigare ut
            handen och inbjöd till samarbete över blockgränserna. Denna invit
            inbegriper inte
          </note>
          <note>
            Moderata samlingspartiet. Gränsen går vid Lars
          </note>
          <note>
            Tobisson. Det är bra att ha detta sagt, eftersom det här finns
            en så avgörande skillnad i synsätt. Vi talar om två helt olika
            samhällen. Det går inte att samarbeta med Moderaterna, om man
            vill ha en rättvis fördelning. Det är viktigt att de som följer
            denna debatt via TV och här i kammaren ställer sig frågan i höst,
            när gåvorna i form av sänkt aktievinstbeskattning skall delas
            ut till dem som redan har, hur detta kan anses vara rättvist i
            en tid då många gamla inom vården just därför att resurserna saknas
            inte får den tillsyn och omsorg som de rimligen borde ha. Där
            skiljer vi oss åt,
          </note>
          <note>
            Tobisson. Därför finns det inte någon möjlighet till samverkan
            mellan moderater och socialdemokrater.
          </note>
          <note type="speaker">
            Anf. 20 LARS TOBISSON (m) replik:
          </note>
          <note>
            Fru talman! Det finns en likhet, Göran Perssson.
          </note>
          <note>
            Min uppgift är att vara med och formulera den politik som vi
            skall regera utifrån. Jag hoppas att jag skall kunna fortsätta
            med det även nästa år och åren därefter.
          </note>
          <note>
            Jag konstaterar att här gavs inga besked inför framtiden. Göran
            Persson har ingen replik kvar, men till skillnad från mig lär
            han kunna återkomma i debatten, så han har möjlighet att precisera
            sig.
          </note>
          <note>
            Göran Persson har haft många roller: skolminister, ordförande
            i jordbruksutskottet och så småningom ledamot i näringsutskottet.
            Han lanseras nu som den som skall bidra till en annan syn på småföretagen
            inom det socialdemokratiska partiet.
          </note>
          <note>
            Det finns uttalanden av Göran Persson, som han har gjort i anslutning
            till publiceringen av en socialdemokratisk programskrift som heter
            Blågul tillväxt. Där säger Göran Persson: ''Vi har haft en litet
            njugg inställning till småföretagen, men en omprövning har varit
            på gång länge, och nu har vi satt ner foten.'' På vilka punkter
            har man då satt ner foten? Jo, man skall sänka skatterna för egenföretag
            så, att de jämställs med aktiebolag.
          </note>
          <note>
            Man skall ompröva regler som försvårar för småföretagen -- detta
            gäller även LAS. Vidare säger Göran Persson att de arbetsrättsliga
            lagarna kom till mest med tanke på storföretagen och att dessa
            lagar måste ses över. Att t.ex. låta småföretagen undanta en eller
            två personer från turordningsreglerna är inte särskilt dramatiskt.
          </note>
          <note>
            Detta är förslag som nu kommer att läggas fram.
          </note>
          <note>
            När nu Göran Persson i sin nya roll konfronteras med sina tidigare
            uttalanden, säger han att småföretagen inte behöver några skattesänkningar,
            utan de behöver kunder. Han försöker att tillbakavisa att han
            har gjort uttalanden som skulle öppna för reformer av arbetsrätten.
            Vad är det som gäller? Det finns tillfällen för Göran Persson
            att precisera detta. Den frågan kommer att förfölja honom under
            de närmaste månaderna.
          </note>
          <note>
            Vad har Göran Persson emot en allmän arbetslöshetsförsäkring,
            att alla yrkesverksamma får tillgång till försäkring på lika villkor?
            Jag skall förvåna Göran Persson genom att berätta att jag själv
            en gång var initiativtagare till en erkänd arbetslöshetskassa.
            När vi då inom SACO startade denna arbetslöshetskassa sade vi
            samtidigt att vi såg detta som en övergångslösning på vägen mot
            en allmän försäkring. Det har nu gått över 20 år sedan dess, och
            det är först när det kommer en borgerlig regering till stånd som
            man kan räkna med att få ett fullgott skydd för alla yrkesverksamma
            vid arbetslöshet.
          </note>
          <note>
            Jag upprepar mina frågor: Kommer Göran Persson att på olika sätt
            släcka de ljustecken som nu kan skönjas i ekonomin? Jag är rädd
            för att Göran
          </note>
          <note>
            Perssons framträdande här i dag kommer att få den effekten ute
            på marknaden.
          </note>
          <note>
            Talmannen anmälde att Göran Persson anhållit att till protokollet
            få antecknat att han inte ägde rätt till ytterligare replik.
          </note>
          <note>
            Anf. 21 IAN WACHTMEISTER (nyd)
          </note>
          <note>
            replik:
          </note>
          <note>
            Fru talman! Det var ett intressant replikskifte som vi fick höra.
            Göran Persson är redan i kanslihuset.
          </note>
          <note>
            Lars Tobisson kommer aldrig dit. Och de skall aldrig samarbeta.
            För ett år sedan samarbetade de riktigt bra, då de gjorde upp
            om ett krispaket, en överenskommelse som bägge två nu gör allt
            vad de kan för att bryta emot. Politiken är förunderlig.
          </note>
          <note>
            Åter till Lars Tobissons anförande. Det är nu kris, och jag har
            en fråga till honom. Ny demokrati har föreslagit att man skall
            skära rakt över när det gäller de kostnader som staten inte har
            råd med, eftersom budgetunderskottet är så oändligt stort.
          </note>
          <note>
            Varför gäller inte ersättningsnivån 80 %, som gäller för arbetslöshetsförsäkringen,
            för t.ex. biståndet?
          </note>
          <note>
            Skall vi blåsa på med biståndet, när vi inte kan betala de arbetslösa?
            Varför skall det vara en låg ersättningsnivå i sjukförsäkringen
            men inte i föräldraförsäkringen? Skall det det vara bättre, rättvisare
            och lönsammare att vårda sjukt barn än att själv vara sjuk? Vi
            menar att man måste kapa rakt över. Det tycker vi att också Moderaterna
            borde mena, men det har vi aldrig hört någonting om.
          </note>
          <note>
            Nästa fråga till Tobisson: Lars Tobisson sade att det inte går
            att genomföra någon momssänkning, därför att räntan då går upp
            -- de som bestämmer över ränteläget sitter ju inte här inne, men
            det är mycket möjligt att räntan går upp. Hur är det med tjänstemomsen,
            denna fullständigt vansinniga skatt som innebär en extra skatt
            på arbete -- tjänster representerar nämligen arbete? Vi har haft
            tjänstemomsen i cirka tre år, och i dag utgör den en klump i arbetslöshetens
            Sverige. Tjänstemomsen höjdes från 0 % till 25 % för ett par tre
            år sedan.
          </note>
          <note>
            Regeringen utreder nu frågan för att man -- såvitt jag förstår
            -- med en ganska feg tidsplan i valrörelsen skall kunna tala både
            om att ta bort tjänstemomsen och om att kanske inte göra det.
          </note>
          <note>
            Utredningsförslaget skall komma så sent att det inte kan bli
            något beslut, eller också blir det ett beslut. Vad detta handlar
            om är dynamiska effekter. Vilket samhälle det än är fråga om,
            är det fullt av dynamik. Gör man någonting dumt medför de dynamiska
            effekterna att det blir tio gånger dummare. Gör man någonting
            bra, kan det bli tio gånger bättre.
          </note>
          <note>
            Jag vill erinra om att det finns dynamiska effekter i tjänstemomsen.
            Moderater, övriga regeringspartier och Socialdemokrater tyckte
            för ett år sedan att det var kanonfint med bensinskatten. Vad
            blev det av dessa dynamiska effekter? Man höjde bensinpriserna.
            Svenska folket fick inte köra lika mycket bil. Konsumtionen gick
            ned 6 %. Och si, vad bidde det av bensinskatten? Ni trodde att
            ni skulle få in 6 miljarder. Vad blev nettonotan? Såvitt vi vet
            blev den i stället ca 1 miljard. Det finns mycket av dynamiska
            effekter. Jag vill gärna ha en kommentar om tjänstemomsen och
            om bensinskattens effekter, herr Tobisson.
          </note>
          <note type="speaker">
            Anf. 22 LARS TOBISSON (m) replik:
          </note>
          <note>
            Fru talman! Ian Wachtmeister undrade om inte vi moderater ville
            skära rakt över, som han uttryckte det. Den s.k. osthyvelsmetoden
            kan man begagna sig av i början av ett saneringsprogram, innan
            man riktigt har tänkt igenom vad som skall ske och medan det finns
            litet överflöd här och var. Men när man har kommit i gång med
            saneringen går det inte att arbeta på det viset. Då måste man
            avväga var insatserna görs. Det finns onekligen vissa områden
            som är lättare att hantera, som är lättare att överföra till enskild
            verksamhet. Andra områden måste det offentliga svara för, det
            kan vi inte komma ifrån, och där är det svårare att åstadkomma
            besparingar.
          </note>
          <note>
            Vi håller just nu på att arbeta med utformningen av besparingarna
            i den kommande budgetpropositionen, som naturligtvis skall ligga
            i linje med det saneringsprogram som riksdagen bl.a. med Ian Wachtmeisters
            hjälp antog i våras.
          </note>
          <note>
            Vad beträffar tjänstemomsen ingick en sänkning av den s.k. turistmomsen
            som en del i uppgörelsen.
          </note>
          <note>
            Det pågår, som Ian Wachtmeister själv sade, ett fortsatt utredningsarbete
            på den här punkten.
          </note>
          <note>
            Jag skulle vilja återkomma till något som Ian
          </note>
          <note>
            Wachtmeister sade i sitt anförande och som jag hört honom tala
            om då och då, ett allmänt råskäll riktat mot räntepolitiken och
            mot att man inte sänker räntan. Jag kan försäkra att det inte
            finns någon som inte vill sänka räntan. Jag skulle kunna säga:
          </note>
          <note>
            Varför skulle inte jag vilja göra det? Jag är, utöver företrädare
            för en regeringspolitik som jag vill skall lyckas, en av dessa
            utskällda fastighetsägare som naturligtvis har ganska höga räntor.
            Men jag kan ändå inte hävda att man rakt upp och ner skall bestämma
            sig för att kraftigt sänka räntan. Jag har tidigare sagt till
            Ian Wachtmeister att det som
          </note>
          <note>
            Riksbanken förfogar över är den korta räntan.
          </note>
          <note>
            Sänker man den kraftfullt, får man som ett brev på posten ökade
            inflationsförväntningar och en uppgång i den långa räntan, och
            det är den långa räntan som är betydelsefull för vår ekonomi,
            för investeringar och för långsiktiga satsningar. Därför måste
            vi gå vidare på den väg vi har valt, att ta ned den korta räntan,
            när utrymme för detta finns, utan att den långa räntan stiger.
          </note>
          <note>
            Jag tror att jag vågar försäkra Ian Wachtmeister om att den här
            politiken kan fortsätta. Men det blir då i takt med att ränteläget
            ute i Europa sjunker, framför allt den tyska räntan. Då kan vi
            också få utrymme för den här förändringen.
          </note>
          <note>
            Den stora risken vad gäller den långa räntan är att marknaden
            börjar misstänka att vi får ett politikombyte i landet, där man
            släpper loss finanspolitiken, man släpper loss penningpolitiken
            och inflationen stiger. Därmed får vi inte den räntesänkning som
            vi alla rimligen eftersträvar.
          </note>
          <note>
            Anf. 23 IAN WACHTMEISTER (nyd)
          </note>
          <note>
            replik:
          </note>
          <note>
            Fru talman! Att kapa 20 % rakt av när det gäller byråkratin,
            bistånd och allt möjligt, är inte fråga om någon osthyvling. Det
            skulle i så fall bli tjocka skivor. Det skulle i så fall räcka
            med fem skivor för att hela osten skall ta slut. Det är i stället
            fråga om kraftfulla åtgärder, och dessa är rättvisa. Det finns
            någon sorts logik i det hela. Det som nu har gjorts finns det
            ingen logik i, exempelvis familjepolitiken där man inte kan sänka
            föräldraförsäkringen. Det gör exempelvis att det är gynnsammare
            att vårda ett sjukt barn än att vara sjuk själv -- en massa dumheter.
            Jag hoppas att vi kan återkomma till den frågan senare.
          </note>
          <note>
            Politiker skyddar och vårdar sitt eget träsk. Det får man inte
            säga, men jag säger det igen därför att det är vad man gör. Det
            är detta som är ohållbart. Man kan inte säga att vi inte kan hålla
            på med osthyvlar osv. Men vi måste angripa alla de stora frågorna
            och, för att föregå med gott exempel, allra helst de som drabbar
            oss politiker själva.
          </note>
          <note>
            Råskäll mot räntepolitiken hjälper inte. Nej, det vet jag, så
            mycket som jag har skällt på den.
          </note>
          <note>
            Räntepolitiken har varit ungefär lika dum hela tiden. Men vad
            jag säger är att vi inte skall göra något som är plötsligt och
            dumt. Vi skall i stället göra något som är klokt -- det kan göras
            successivt --
          </note>
          <note>
            eller vidta en stor åtgärd som denna regering och dessa regeringspartier
            hade all chans att göra för närmare ett år sedan, då vi i denna
            kammare -- jag tror att det var vid detta tillfälle -- föreslog
            just att man skulle göra ett stort finanspaket, låta svenska kronan
            flyta och sänka räntan. På så sätt kan man få en kraftigare räntesänkning.
          </note>
          <note>
            Sedan vill jag rikta en fråga till herr Tobisson om vårdnadsbidraget,
            som nu regeringen brottas med och som vi väl alla skall brottas
            med. Vad kostar det? Finns det någon prislapp på detta? Jag förstår
            att kostnaden skall presenteras så småningom. I
          </note>
          <note>
            detta sammanhang skulle jag vilja ställa frågan litet spetsigare.
            Vår familjepolitik, i ett land som går med jätteförlust, kostar
            skattebetalarna
          </note>
          <note>
            73 miljarder kronor. Anser herr Tobisson att denna kostnad ytterligare
            skall ökas genom att man ovanpå alltihop lägger till något som
            kallas för vårdnadsbidrag? Vi nydemokrater har som bekant sagt
            att vi inte har något emot tankegången om vårdnadsbidrag. Men
            hur man i dag kan föreslå riksdagen att anta en ökning av den
            mest generösa kostnadspost som finns i hela budgeten, förstår
            inte jag. Detta måste alltså finansieras inom familjepolitikens
            ram. Detta vore intressant att få ett svar på. Då kanske t.o.m.
            börsen skulle reagera -- man vet aldrig.
          </note>
          <note type="speaker">
            Anf. 24 LARS TOBISSON (m) replik:
          </note>
          <note>
            Fru talman! Ian Wachtmeister säger nu att han vill skära 20 %
            rakt över, oavsett vad det rör sig om --
          </note>
          <note>
            det är rättvist och bra. Jag försökte klargöra att det är litet
            olika på olika områden inom politiken beträffande vad som går
            att lyfta ut och vad man rimligen måste bevara i statlig verksamhet.
          </note>
          <note>
            Jag kan inte ställa någon fråga till Ian
          </note>
          <note>
            Wachtmeister, eftersom han inte har någon replikrätt. I stället
            blir mitt konstaterande att Ian
          </note>
          <note>
            Wachtmeister faktiskt vill skära ned 20 % av utgifterna för Polisen.
            Vad tror han att gamla, åldringar, svaga, kvinnor osv. som oroar
            sig för otryggheten tycker om detta? Ian Wachtmeister vill, efter
            de stora nedskärningar som redan har gjorts, skära ned 20 % av
            försvarsutgifterna. Det är rättvist och bra -- hugg till bara!
            Men så kan vi inte lägga upp politiken. Det finns områden som
            måste hanteras varligt, medan man kan ta större grepp på andra.
          </note>
          <note>
            När det sedan gäller familjepolitiken vill jag säga att syftet
            med vårdnadsbidrag liksom med det som jag tycker har kommit i
            skymundan, men som jag fäster lika stor vikt vid, införandet av
            rätt till skatteavdrag för barntillsynskostnader, är att åstadkomma
            rättvisa mellan olika barnfamiljer.
          </note>
          <note>
            Hittills riktas den stora subventionen enbart till dem som har
            barn på kommunala daghem.
          </note>
          <note>
            Vi kommer inte att ha något emot att man väljer att ha sina barn
            på kommunala daghem. Även de kommer att få vårdnadsbidrag och
            avdragsrätt, men de får räkna med att daghemsavgifterna kommer
            att stiga i motsvarande mån. Detta bidrar till finansieringen.
            Dessutom blir det en ökad valfrihet, som innebär att man söker
            sig till mycket billigare tillsynsformer än daghemmen. Totalt
            sett innebär det naturligtvis en kraftig besparing jämfört med
            den hittillsvarande politiken, dvs. att försöka bygga ut daghemsverksamheten
            till s.k. full behovstäckning. Jag kan hålla med Ian
          </note>
          <note>
            Wachtmeister om det han sade sist: Visst skall vi finansiera
            reformerna för familjepolitiken inom familjepolitikens ram.
          </note>
          <note>
            Talmannen anmälde att Ian Wachtmeister anhållit att till protokollet
            få antecknat att han inte ägde rätt till ytterligare replik.
          </note>
          <note type="speaker">
            Anf. 25 JOHAN LÖNNROTH (v) replik:
          </note>
          <note>
            Fru talman! Jag begärde replik närmast därför att
          </note>
          <note>
            Lars Tobisson sade att vi måste få ut ett tydligt budskap om
            att Sverige skall gå med i EG, detta för att minska den osäkerhet
            som i dag finns inom näringslivet.
          </note>
          <note>
            Jag undrar om Lars Tobisson verkligen på allvar tror att det
            är möjligt att skapa en sådan säkerhet i ett läge när en mycket
            stor majoritet av svenska folket uppenbarligen säger nej till
            svenskt medlemskap i den europeiska unionen. Det hjälper ju inte
            om Göran Persson här håller en stor predikan om att han anser
            att vi skall gå med i den europeiska unionen. Den osäkerheten
            kommer ni att få leva med, Lars Tobisson, oavsett vad vi säger
            här i kammaren.
          </note>
          <note>
            Jag skulle vilja att Lars Tobisson funderade litet över vad det
            egentligen är som skapar osäkerheten i EG-frågan. Det har varit
            en våldsam oro och turbulens i EG:s valutasamarbete.
          </note>
          <note>
            Konjunkturinstitutet konstaterade i sin höstrapport att valutsamarbetet,
            med den frivilliga knytningen av den svenska kronan till EG-valutan,
            ledde till högre räntor här i landet än vad den låga efterfrågeutvecklingen
            motiverade.
          </note>
          <note>
            Vi har nyligen fått en rapport från
          </note>
          <note>
            Finansdepartementet i vilken det sägs att svenska klädkonsumenter
            förlorar i storleksordningen
          </note>
          <note>
            5 miljarder kronor på att vi vid medlemskap tvingas återreglera
            inom teko.
          </note>
          <note>
            Det är också tydligt att anslutningen till den europeiska unionen
            innebär en mycket stor återbyråkratisering av svensk jordbrukspolitik.
          </note>
          <note>
            Slutligen kommer vi dessutom att netto få betala i storleksordningen
            10 miljarder för att få vara med, vilket ytterligare kommer att
            späda på budgetunderskottet.
          </note>
          <note>
            Jag skulle vilja att Lars Tobisson tog sig en funderare över
            frågan: Kan det rent av vara så att själva strävan från Lars Tobissons
            och alla hans kamraters sida, att vi absolut och till varje pris
            skall vara med i denna dyra europeiska union, snarare skapar osäkerhet
            inom näringslivet?
          </note>
          <note type="speaker">
            Anf. 26 LARS TOBISSON (m) replik:
          </note>
          <note>
            Fru talman! När jag talade om riskerna med en ovisshet beträffande
            anslutningen till EG, riktade jag mig till Göran Persson. Det
            råder inget tvivel om att det ute i näringslivet finns en oro
            för att satsa i Sverige så länge man inte har klart för sig att
            alla goda krafter verkligen vill se till att vi får det medlemskap
            i EG som landet behöver.
          </note>
          <note>
            Jag skall ta en liten omväg här. Johan Lönnroth är ju ekonom-historiker
            och vet därför att det många gånger i historien förekommit ekonomiska
            kriser.
          </note>
          <note>
            Före andra världskriget hade dessa kriser inte politiska orsaker.
            Nu har det blivit alltmer vanligt att kriserna skapas inom politiken.
            Det gäller i allra högsta grad den kris som vi nu upplever. Den
            politik som fördes under 1980-talet under socialdemokratisk ledning
            ledde fram till den mycket svåra situation som vi nu skall arbeta
            oss ut ur.
          </note>
          <note>
            Det är alldeles klart att det som har skapats på politisk väg
            också måste åtgärdas på politisk väg, men knappast med samma slags
            åtgärder som orsakade krisen utan snarare med motsatsen. Det krävs
            strukturella lösningar som kan skapa förutsättningar för näringslivet
            att arbeta.
          </note>
          <note>
            Då kommer jag tillbaka till Johan Lönnroths fråga.
          </note>
          <note>
            Svenska företag går inte dåligt. Tvärtom växer de och frodas.
            Men skillnaden är att de gör detta utomlands. De gjorde det under
            slutet av 1980-
          </note>
          <note>
            talet. Just nu börjar vi känna av en viss återflyttning. Det
            är alltså inte fel på företagen utan på den politiska miljön där
            de skall verka.
          </note>
          <note>
            Företagen är oroliga för att den politiska miljön i
          </note>
          <note>
            Sverige inte skall vara så tillrättalagd att de har samma möjligheter
            att verka här som inom EG.
          </note>
          <note>
            Det är därför betydelsefullt att alla som tycker att vi skall
            vara med i EG talar ut på denna punkt. Den senaste mätningen visade
            att andelen nej-sägare hade minskat i samtliga borgerliga regeringspartier.
          </note>
          <note>
            I det socialdemokratiska lägret hade däremot antalet nej-sägare
            ökat och antalet ja-sägare minskat. Därför är det angeläget att
            alla som tror på EG inser betydelsen -- det tror jag inte att
            Johan
          </note>
          <note>
            Lönnroth gör -- av att man också arbetar aktivt för att förverkliga
            medlemskapet i syfte att skapa flera nya och riktiga jobb.
          </note>
          <note type="speaker">
            Anf. 27 JOHAN LÖNNROTH (v) replik:
          </note>
          <note>
            Fru talman! Det är riktigt att den politiska miljön är viktig
            för företagsamheten. Jag läste för ett tag sedan en mycket intressant
            insändare av Percy
          </note>
          <note>
            Barnevik om EG-frågan. Han skrev att om det skulle vara så att
            fransmännen lyckas sabotera
          </note>
          <note>
            GATT-förhandlingarna kan Sverige inte gå med i den europeiska
            unionen. De resonemang som jag hört Percy Barnevik föra innebär
            en mycket stark politisk kritik mot den europeiska unionen.
          </note>
          <note>
            Jag har studerat en del ekonomisk historia. Jag är inte någon
            proffshistoriker, men jag har åtminstone lärt mig mycket efter
            att ha läst en del böcker om utvecklingen i USA och EG-länderna
            under 1980-
          </note>
          <note>
            talet. Bl.a. har en mycket känd amerikansk ekonom som heter Krugman
            skrivit om detta ämne.
          </note>
          <note>
            Det är nu ett historiskt faktum att den enda vägens politik,
            den högerpolitik som Lars Tobisson försöker föra in här i Sverige,
            har kapitalt misslyckats i såväl USA som EG-länderna.
          </note>
          <note>
            Den ekonomiska historien visar också att alla stora block med
            imperieambitioner och med ambitionen att styra för mycket centralt
            kapsejsar med tiden.
          </note>
          <note>
            Framgångsrika ekonomiska system är de system som bygger på demokrati
            underifrån. Det gör inte den europeiska unionens projekt. Det
            är också en av anledningarna till att jag tror att er nästan dogmatiska
            vilja att till varje pris få in oss i den europeiska unionen skapar
            osäkerhet även inom den svenska företagsamheten.
          </note>
          <note type="speaker">
            Anf. 28 LARS TOBISSON (m) replik:
          </note>
          <note>
            Fru talman! Jag har hört flera företagare säga:
          </note>
          <note>
            Egentligen kommer det oss inte riktigt vid vad ni politiker håller
            på med, om ni får in oss i EG eller inte. Oavsett om ni lyckas
            kommer vi alltid med i
          </note>
          <note>
            EG. Vi flyttar över gränsen.
          </note>
          <note>
            Men detta vill inte jag se. Jag vill se att vi i Sverige har
            livaktiga möjligheter att bedriva näringsliv och företagsamhet
            och få till stånd jobb. Därför arbetar jag aktivt för detta medlemskap.
          </note>
          <note>
            Johan Lönnroth gjorde en liten lustig krumelur, när han citerade
            Percy Barnevik, som skulle ha sagt att
          </note>
          <note>
            Sverige inte kan gå med i EG om Frankrike saboterar GATT-förhandlingarna.
            Det intressanta i detta sammanhang är ju att vi just genom att
          </note>
          <note>
            Frankrike är med i EG har press på fransmännen att inte bedriva
            den protektionistiska linje som de annars vill bedriva. Det är
            just inom EG som dessa diskussioner förs i syfte att tillrättaföra
            Frankrike och kanske andra sydeuropeiska länder med mer protektionistiska
            vanor. Länder såsom Tyskland,
          </note>
          <note>
            Holland och Storbritannien är angelägna om att vi skall komma
            med i EG för att förstärka frihandelssidan inom EG. Vi kan i de
            medlemskapsförhandlingar som vi nu bedriver verka för att man
            inte behöver återkalla de framsteg som har gjorts beträffande
            frihandeln med teko, något som Johan Lönnroth tidigare var inne
            på. Genom att öppna stora marknader inom EG
          </note>
          <note>
            kan vi nå fram till någonting.
          </note>
          <note>
            Johan Lönnroth talade om en stor centraliserad koloss. Så är
            inte fallet. Själva idén är att det skall vara mindre politiskt
            inflytande. Genom att man tar bort tullar och andra handelshinder
            av olika slag som politiker sätter upp skapar man möjligheter
            för marknaden att fungera. Därmed skapar man också ett större
            välstånd för alla och en ökad sysselsättning för alla grupper,
            inte bara i Sverige utan även i andra europeiska länder där arbetslösheten
            tidigare har varit hög på grund av tidigare misskötsel genom en
            interventionistisk politik som varit gällande i många länder.
            Det hjälper inte att Johan Lönnroth kommer dragande med vänsterekonomen
            Paul Krugman, som är ganska ensam om sina omdömen. Det visar sig
            ändå att det är de länder som arbetar med en fri marknadsekonomi
            som har lyckats bäst. Det gäller både den utvecklade världen och
            inte minst bland utvecklingsländerna, där just frihandel och marknadsekonomi
            har inneburit stora uppsving, t.ex. i Sydostasien.
          </note>
          <note>
            Talmannen anmälde att Johan Lönnroth anhållit att till protokollet
            få antecknat att han inte ägde rätt till ytterligare repliker.
          </note>
          <note type="speaker">
            Anf. 29 LARS LEIJONBORG (fp):
          </note>
          <note>
            Fru talman! Detta är en dag för gratulationer. Vi sänder en tanke
            till den frånvarande huvudpersonen, som firar sin 50-årsdag, och
            vi gratulerar Göran Persson till hans befordran inom det socialdemokratiska
            partiet. En sådan personförändring som Socialdemokraterna nu har
            genomfört ger ju, om man så vill, en del öppningar.
          </note>
          <note>
            Det skall bli intressant att se om Göran Persson vill utnyttja
            förändringen på det sättet.
          </note>
          <note>
            Jag tycker mig känna Göran Persson ganska väl efter våra gemensamma
            år i utbildningspolitiken.
          </note>
          <note>
            Där åstadkom vi ett och annat positivt, men framför allt tog
            vi del i ett par av efterkrigstidens värsta praktgräl på utbildningspolitikens
            område.
          </note>
          <note>
            Som Johan Lönnroth påpekade här blev det en mycket betydande
            misstämning inom skolväsendet efter de reformer som Göran Persson
            initierade.
          </note>
          <note>
            Det har förekommit kraftfulla demonstrationer även mot den nuvarande
            regeringen -- det skall jag inte förneka -- men på den tiden var
            det demonstrationer ända till Centralstationen av människor som
            protesterade mot Göran Persson.
          </note>
          <note>
            Skall man säga någonting utifrån den tiden kan man säga att om
            Göran Persson har planer på att försätta svensk ekonomi i det
            skick i vilket han efter ett par år lämnade svenskt skolväsende,
            är det bäst för
          </note>
          <note>
            Sverige att han inte får den möjligheten.
          </note>
          <note>
            Jag tänkte tala om proportionerna mellan konfrontation och samarbete
            i politiken. Båda företeelserna behövs i en demokrati, men det
            är viktigt i den ekonomiska politiken för närvarande att proportionerna
            förskjuts till mer av samarbete.
          </note>
          <note>
            Jag har läst en intressant intervju med Göran
          </note>
          <note>
            Persson. Där sade han att om han blir finansminister vore det
            första han skulle göra att sträcka ut en hand till oppositionen.
          </note>
          <note>
            Det yttrandet vittnar först och främst om en realistisk syn på
            regerandets villkor. Vill man vara elak kan man säga att det möjligen
            också vittnar om en realistisk syn på hur långt socialdemokratisk
            politik räcker. Men jag skall i dag försöka avstå från den typen
            av enkla elakheter, eftersom jag tycker att det är rätt intressant
            att ta fasta på möjligheterna till mer av samarbete i den ekonomiska
            politiken. I ett litet land med en öppen ekonomi, som hela tiden
            möter förändrade men hårdnande konkurrensvillkor från omvärlden
            måste man ibland hålla ihop och hävda landets intressen gemensamt.
          </note>
          <note>
            Jag tror att vi ofta tänker på oppositionsrollen i ett anglosaxiskt
            perspektiv, där man har bilden att regeringen regerar och oppositionen
            opponerar.
          </note>
          <note>
            Men det gäller i ett annat valsystem, och framför allt tror jag
            att det har gällt i en annan tid. I vårt valsystem med proportionella
            val och i den situation som Sverige nu befinner sig i har också
            oppositionen ett stort ansvar för landet.
          </note>
          <note>
            Men om man har den insikten att man, om man skulle bli finansminister,
            omedelbart skall sträcka ut en hand till oppositionen, måste man
            naturligtvis också, för att det skall bli trovärdigt, i oppositionsrollen
            vara beredd att ta emot de händer som regeringen sträcker fram.
          </note>
          <note>
            Handlingsutrymmet i den ekonomiska politiken är inte särskilt
            stort. Större länder än Sverige har märkt att det inte går att
            föra en ekonomisk politik helt på tvärs mot omvärldens. Men vi
            kan vidga handlingsutrymmet en aning genom att samarbeta mer,
            eftersom det ökar trovärdigheten i politiken.
          </note>
          <note>
            Jag tänker beröra några områden som vi tycker är viktiga.
          </note>
          <note>
            Jag vill först beröra småföretagen. Vi är alla överens om --
            det verkar i varje fall som om socialdemokraterna verbalt ansluter
            sig till det -- att det är därifrån som de nya jobben måste komma.
          </note>
          <note>
            Regeringen har länge haft den inriktningen. Vi har slopat skatten
            på arbetande kapital, och nu kommer förslaget om att slopa dubbelbeskattningen.
            Vi rättar också till en del oformligheter i arbetsrätten. Detta
            är tankar som
          </note>
          <note>
            Göran Persson själv har varit inne på. Han har talat om vikten
            av riskkapital, och han har uttryckligen på en småföretagarriksdag,
            som anordnades så sent som i augusti, sagt att han kan tänka sig
            förändringar i arbetsrätten som gäller turordningsreglerna, rätten
            till provanställning och annat. Men i sin nya position har han
            tagit avstånd från detta. Detta måste Göran Persson reda ut.
          </note>
          <note>
            Som Lars Tobisson varit inne på har oppositionen möjligheten
            att förta en del av de positiva effekterna av sådana här ändringar.
            Om de som skall satsa känner en osäkerhet, grundad på att de vid
            ett eventuellt regeringsskifte på nytt kan hamna i de nuvarande
            orimliga reglerna, är risken att man väljer att skjuta satsningarna
            på framtiden. Det gör att vi går miste om många nya jobb.
          </note>
          <note>
            Jag hade utgått från att Göran Persson skulle använda detta tillfälle
            till att klara ut det här, men det har han inte gjort. Jag tror
            att det är mycket viktigt att han använder någon replik till att
            göra det. För jobbens skull, Göran Persson: Ge besked att det
            som gäller är att socialdemokraterna är med på att göra dessa
            förbättringar för småföretagen!
          </note>
          <note>
            En annan viktig fråga som har tangerats här är en robust pensionsreform.
            Det har talats om att man vill öka konsumtionen. Folk sparar för
            mycket, säger Göran Persson, och det kan i ett konjunkturperspektiv
            ligga något i det. Men en av de viktigaste anledningarna till
            att folk nu skjuter upp konsumtion och sparar är osäkerheten om
            framtidens pensionssystem. Regeringen försöker få med socialdemokraterna
            på en robust och rejäl reform.
          </note>
          <note>
            Jag vill bara stämma av med Göran Persson att han som ekonomisk
            talesman delar bedömningen att det är mycket angeläget att vi
            snabbt kommer fram till en bra och robust pensionsreform. Det
            kommer inte bara att stimulera konsumtionen på kort sikt.
          </note>
          <note>
            Det är kanske det minst viktiga. Det mest viktiga är att det
            är en mycket betydelsefull strukturreform, som till omvärlden
            skickar just den signal som behövs, nämligen att svenskarna nu
            har fattat att vi inte kan lova ut mer i välfärdssystemen än vad
            produktionen räcker till.
          </note>
          <note>
            Som sista område vill jag ta upp kommunerna, som också har varit
            uppe i debatten. Ett problem är att vi har skapat en offentlig
            sektor som på 80-talet visade sig vara större än vad svensk ekonomi
            kan bära. Samtidigt fyller den viktiga funktioner, och man har
            ställt kravet att verksamheterna måste rationaliseras.
          </note>
          <note>
            Detta gick länge mycket trögt. Socialdemokraterna var dogmatiskt
            inställda till en del av förändringsinstrumenten -- alternativa
            driftsformer, entreprenader och sådant -- men nu har det ändå
            blivit en väldig fart på arbetet. Ett kortsiktigt perspektiv som
            har tagits upp här gäller att de som nu friställs inte, som hade
            varit fallet på
          </note>
          <note>
            80-talet, kan få nya jobb. Frågan är då om man i avvaktan på
            att arbetsmarknadssituationen förbättras kan göra någonting på
            den punkten. Det stora problemet är att om kommunerna gör någonting,
            kan det uppfattas som en signal från deras sida att de kan skjuta
            upp rationaliseringsoch effektiviseringsarbetet.
          </note>
          <note>
            Till den känslan bidrar att socialdemokraterna har varit mycket
            förvirrade och förvirrande i sina besked om kommunsektorns ekonomiska
            villkor.
          </note>
          <note>
            Om vi fick beskedet att socialdemokraterna håller med om att
            den kommunala verksamheten måste klaras inom oförändrade eller
            rent av krympande resursramar och att kommunerna skall få ha kvar
            de möjligheter de har fått att pröva alternativa driftsformer,
            skulle regeringens möjligheter att hitta någon lösning på detta
            huvudsakligen kortsiktiga problem vara betydligt större. Då skulle
            signalen inte missuppfattas.
          </note>
          <note>
            Jag har tagit upp några viktiga frågor. Jag hade kunnat ta upp
            många fler, t.ex. det saneringsprogram som rimligen också socialdemokraterna
            till mycket stor del måste genomföra, om de kommer i regeringsställning.
          </note>
          <note>
            Det hade inte bara varit bra utan också mycket rimligt att socialdemokraterna
            hade givit detta program ett aktivt stöd. Också EG-frågan har
            varit uppe. Jag har dock nöjt mig med dessa frågor, inte minst
            därför att de har direkt betydelse för möjligheterna att skapa
            nya jobb.
          </note>
          <note>
            Ingvar Carlsson har någon gång sagt att man inte kan begära av
            socialdemokraterna att de skall ta mera ansvar, eftersom de har
            gjort mera än de behöver göra i opposition. Jag tror att det är
            ett resonemang som vanligt folk inte begriper. Man måste väl göra
            det som läget kräver. Det är det som människorna kräver av oss.
            Vilken roll vi än har måste vi i detta läge ta gemensamma tag.
          </note>
          <note>
            Till sist, herr talman, blir alltså frågan till Göran
          </note>
          <note>
            Persson om han är öppen för att göra upp med regeringen om en
            långsiktig politik, som hanterar budgetunderskottet, som ger oss
            ett robust pensionssystem och som skapar fler jobb i småföretagen.
            Beskeden från socialdemokraterna har hittills varit förvirrande.
            Ge i dag det besked som många längtar efter, att det finns en
            öppenhet från socialdemokratins sida att ibland samverka med regeringen
            för att lösa Sveriges viktigaste problem!
          </note>
          <note>
            (Applåder)
          </note>
          <note type="speaker">
            Anf. 30 GÖRAN PERSSON (s) replik:
          </note>
          <note>
            Herr talman! Jag vill först tacka Lars Leijonborg för välkomsthälsningen,
            även om den inte var alldeles befriad från de enklare elakheter
            som han talade om. Jag erinrar mig vår skolpolitiska tid tillsammans.
            Det var en del strider. Jag erinrar mig också att Lars Leijonborg
            högtidligt deklarerade att om bara hans parti kom i regeringsställning,
            skulle det som den hemske Göran Persson hade drivit igenom omedelbart
            rivas upp. Ingenting av det har ändrats.
          </note>
          <note>
            Så är det, och av detta lär jag mig att man skall vara försiktig
            med att lova att riva upp det som tidigare regeringar har gjort,
            såvida det inte är principiellt vidriga saker. Ett av de verkligt
            principiellt viktiga områden som regeringen nu attackerar är arbetsrätten.
            Jag har tidigare, på småföretagarriksdagen och i samband med andra
            evenemang, redovisat min linje, som har utgått och utgår från
            att arbetsrätten är dispositiv. Det innebär att parterna har ett
            utrymme att förhandla om.
          </note>
          <note>
            Detta regleras i kollektivavtal.
          </note>
          <note>
            Detta är en grundbult i svensk arbetsmarknad. Nu har såväl TCO:s
            ordförande som
          </note>
          <note>
            Landsorganisationens ordförande sagt att de är beredda att förutsättningslöst
            sätta sig ned och prata med arbetsgivarsidan om eventuella felaktigheter
            och kantigheter i lagstiftningen. Ingen sådan förhandlingsinvit
            har kommit.
          </note>
          <note>
            Då går regeringen fram med ett lagstiftningsförslag och bryter
            mot en av de absolut mest centrala principerna på svensk arbetsmarknad,
            nämligen detta att parterna genom kollektivavtal reglerar förhållandet
            sig emellan. Samtidigt hör vi hur
          </note>
          <note>
            Wachtmeister står här och beskriver det som regeringen har gjort
            som någonting som är futtigt i sak, något som inte påverkar det
            hela mera avgörande.
          </note>
          <note>
            Om man på den borgerliga kanten tycker att det är futtigt i sak
            men ändå är beredd att göra detta enorma ingrepp i kollektivavtalsrätten,
            tycker jag att Lars Leijonborg är mig svaret skyldig -- precis
            som Bengt Westerberg, som har varit ute i samma debatt som jag,
            är mig svaret skyldig -- varför man gör det här och varför man
            inte låter parterna hantera frågan, när de har sagt att de är
            beredda att göra det. Det är där diskussionen finns, och det är
            det debatten gäller.
          </note>
          <note>
            Om man ser så här lätt på kollektivavtalsregleringen, vilket
            är nästa område som regeringen i så fall tänker ge sig på? Det
            är detta som förorsakar vår ilska, och det är därför vi har protesterat
            så våldsamt mot det som nu sker.
          </note>
          <note type="speaker">
            Anf. 31 LARS LEIJONBORG (fp) replik:
          </note>
          <note>
            Herr talman! Det kanske var bra att jag tog upp det där med skolan,
            därför att det fick Göran Persson att säga att man skall vara
            mycket försiktig med att lova att riva upp saker och ting. Man
            skall bara riva upp sådant som är principiellt vidrigt, sade han.
            Om det kommer att prägla Socialdemokraternas politik efter en
            eventuell valseger, tror jag att det är ganska betryggande för
            en del. Så räntan borde väl kunna sjunka några punkter efter ett
            sådant uttalande, för så mycket som är principiellt vidrigt ens
            ur Göran
          </note>
          <note>
            Perssons synvinkel har vi väl trots allt inte genomfört.
          </note>
          <note>
            När det gäller det här med kollektivavtal vet jag att vi många
            många gånger har hört socialdemokrater säga så här: Arbetarrörelsen
            består av två grenar.
          </note>
          <note>
            Vi arbetar först fackligt för att uppnå vissa mål, men när det
            inte går tar vi till lagstiftningsvägen.
          </note>
          <note>
            Det är alltså inte alls något konstigt eller orimligt att man
            lagstiftar för att få bort missförhållanden, och det har för övrigt
            skett tidigare att man genom lagstiftning har undanröjt kollektivavtal.
          </note>
          <note>
            Det är ju en sådan bred samstämmighet om att det finns missförhållanden.
            Om Björn Rosengren och
          </note>
          <note>
            Stig Malm nu plötsligt inser det, så är det ju en omvändelse
            under galgen, men om de har insett det tidigare, varför har de
            då inte åtgärdat det som är fel? Man kan inte gärna skylla det
            på att de inte har fått någon inbjudan från arbetsgivarna.
          </note>
          <note>
            Socialdemokraterna inbjöd några småföretagare.
          </note>
          <note>
            50 stycken fick de ihop. En bad man t.o.m. prata,
          </note>
          <note>
            Britt-Marie Börjeson, VD för Svenska Body Shop.
          </note>
          <note>
            Hon hade alltså möjlighet att tala på en sådan här småföretagarriksdag,
            och bland det hon efterlyste var just förändringar i arbetsrätten
            det viktigaste.
          </note>
          <note>
            Det är bred uppslutning kring att detta behövs. Vi gör just de
            marginella förändringar som det är bred uppslutning kring. Varför
            inte säga att
          </note>
          <note>
            Socialdemokraterna på denna punkt stöder regeringens förslag?
          </note>
          <note type="speaker">
            Anf. 32 GÖRAN PERSSON (s) replik:
          </note>
          <note>
            Herr talman! Jag är ledsen att behöva säga det, men
          </note>
          <note>
            Lars Leijonborg går runt den principiellt stora frågan, den som
            är avgörande i diskussionen, synen på kollektivavtalen. Bakgrunden
            till att jag tycker att det är allvarligt är ju att det inte har
            kommit någon förhandlingsframställan på arbetsrättens område från
            arbetsgivarsidan.
          </note>
          <note>
            Då säger Leijonborg att TCO och LO skall vara de som begär att
            få förhandla om att ändra i arbetsrätten. Var och en som följer
            den här debatten begriper naturligtvis att det är det omvända
            som skall gälla. Rimligen bör arbetsgivarsidan ta det här initiativet,
            och facket har sträckt ut handen. Detta struntar uppenbarligen
            regeringen i och går bara på.
          </note>
          <note>
            Jag tycker att det är utomordentligt allvarligt, och det bådar
            illa för framtiden, för vi kommer inte att klara en krisbekämpning
            i Sverige om det skall ske på kollissionskurs med fackföreningsrörelsen
            och om det skall ske på kollissionskurs med grundläggande principer
            som har styrt svensk arbetsmarknad. Den kritiken är principiell
            och den är tung, och den har inte Lars Leijonborg svarat på.
          </note>
          <note>
            Det är det första.
          </note>
          <note>
            Sedan det andra. Jag vill gärna se ett fortsatt samtal med Lars
            Leijonborg om synen på den ekonomiska politiken. Jag läste häromdagen
            i DN -- det är inte alla morgnar man hinner läsa tidningen Folket,
            som är ens liv- och husorgan -- en artikel av Nils-Eric
          </note>
          <note>
            Sandberg, som varit på ett SNS-seminarium. Han förde ett mycket
            intellektuellt och öppet samtal omkring den ekonomiska politikens
            framtida inriktning, fyllt av tvekan och vägval.
          </note>
          <note>
            Då tänkte jag: Tänk, om den sittande regeringen för två år sedan,
            när den formulerade sin politik, hade haft samma intellektuella
            förhållningssätt, insett att det inte fanns bara en sanning, en
            enda väg, utan en lång rad olika val som man skulle behöva träffa,
            och haft denna sökande attityd.
          </note>
          <note>
            Nu ser vi hur allt fler ekonomer överger Wibble, som står alltmer
            ensam och isolerad. De ansluter sig till vår syn att det fordras
            en kortsiktig stimulans för att komma ur depressionen.
          </note>
          <note>
            Vi skall inte i det läget vara övermodiga. Vi inbjuder till samverkan
            omkring hur en sådan politik skall utformas, självklart, men vi
            noterar ju att det är vi som i dag får uppslutning från den grupp
            som tidigare stod bakom regeringen.
          </note>
          <note>
            Detta tycker jag att Lars Leijonborg också borde fånga i debatten,
            och jag möter gärna Leijonborg för fortsatta samtal omkring hur
            politiken skall utvecklas i riktning mot att skapa arbete och
            fördela bördorna rättvist.
          </note>
          <note>
            Sedan beklagar jag också, herr talman, att statsrådet Wibble
            inte är närvarande. Vi vet att hon fyller 50 år, och jag har överseende
            med det naturligtvis. Då kan jag meddela kammaren att när debatten
            är slut tänker jag söka upp Anne Wibble på Handelshögskolan, gratulera
            henne på 50-
          </note>
          <note>
            årsdagen och presentera henne en gåva från den socialdemokratiska
            riksdagsgruppen, en bokgåva om Gunnar Sträng, en finansminister
            som säkert både Anne Wibble och jag har väldigt mycket att lära
            av.
          </note>
          <note>
            Vi har saknat Anne Wibble här i debatten i dag, som sagt, men
            vi önskar henne en fin 50-årsdag.
          </note>
          <note type="speaker">
            Anf. 33 LARS LEIJONBORG (fp) replik:
          </note>
          <note>
            Herr talman! Göran Persson sade att han överser med att Anne
            Wibble fyller 50 år, och det tackar vi särskilt för.
          </note>
          <note>
            Att riva upp kollektivavtal är något som socialdemokratiska regeringar
            har föreslagit och också drivit igenom i riksdagen. Så skedde
            exempelvis när medbestämmandelagen infördes, så det är i och för
            sig inget principiellt nytt.
          </note>
          <note>
            Om det finns ett intresse från fackets sida att ändra avtalen
            på det sätt som regeringen nu föreslår, då är det väl heller inte
            så stor fara om lagstiftningen ändras? Men då kan man ju skynda
            sig att göra ändringar i avtalen, så behöver inte lagstiftningen
            ändras.
          </note>
          <note>
            Det är fel att påstå att många ekonomer inte delar regeringens
            grundläggande bedömning att handlingsutrymmet för närvarande är
            mycket litet.
          </note>
          <note>
            De som har att professionellt bedöma Sveriges ekonomi är mycket
            bekymrade över det stora budgetunderskottet och en politik som,
            även om man påstår att det är momentant, kraftigt skulle öka detta
            underskott. Det skulle med stor sannolikhet höja räntorna, och
            därmed är man tillbaka där man började. Den stimulanseffekt man
            ville åstadkomma försvinner genom att den höjda räntan stamar
            åt i stället.
          </note>
          <note>
            Så det är inte så mycket vi kan göra. Men det vi kan göra är
            sådana strukturreformer som också kortsiktigt har bra effekt,
            t.ex. att nu snabbt få fram besked om att vi kan lita på att vi
            i framtiden kommer att få pensioner, möjligen inte exakt enligt
            de regler vi hittills har trott men att det finns en bred uppslutning
            kring ett robust pensionssystem.
          </note>
          <note>
            Det skulle vara bra om Göran Persson ville kommentera det också.
          </note>
          <note>
            Jag vill kommentera frågan om kommunerna. Ni socialdemokrater
            har varit inne på att kommunala varsel inte skall fullföljas.
            Delar Göran Persson min uppfattning om att det ligger en fara
            i att ge kommunalpolitikerna intrycket att förnyelsearbetet kan
            avstanna? Skulle det inte vara bra om vi gemensamt kunde ge signalen
            att det inte är så?
          </note>
          <note>
            Förste vice talmannen anmälde att Göran Persson anhållit att
            till protokollet få antecknat att han inte ägde rätt till ytterligare
            replik.
          </note>
          <note>
            Anf. 34 IAN WACHTMEISTER (nyd)
          </note>
          <note>
            replik:
          </note>
          <note>
            Herr talman! Jag tänker också uppvakta Anne
          </note>
          <note>
            Wibble i dag, precis som Göran Persson. Jag kommer inte att ha
            med mig ett bokverk utan en mycket spännande valutakorg till henne.
          </note>
          <note>
            Det lovprisande av oppositionens roll som herr
          </note>
          <note>
            Leijonborg presterade var givetvis riktat till Ny demokrati,
            även om han var blygsam nog att kalla oss ''Göran Persson''. Jag
            skulle nämligen tro att det är med Ny demokratis hjälp som regeringspartierna
            skall försöka få majoritet för sina förslag. Det vill man inte
            gärna låtsas om.
          </note>
          <note>
            Verkligheten är, som någon sade, politikernas värsta fiende.
          </note>
          <note>
            En fråga som Lars Leijonborg borde vara intresserad av -- det
            borde alla här vara -- är ungdomsfrågan. Den borde vara en väldigt
            stor fråga i en ekonomidebatt. Det är ungdomarna som skall betala
            våra pensioner, och det är ungdomarna som skall betala den enorma
            statsskuld som jag talade om förut. Då kanske vi bör fixa utbildning
            och jobb åt dem, så att de kan göra det.
          </note>
          <note>
            Alla är väl i och för sig överens om att frågan är viktig, men
            reagerar vi rätt? Reagerar regeringspartierna rätt? I Sverige
            har vi, med en arbetslöshet som allmänt sett är mycket allvarlig,
            den ytterst besvärande situationen att ungdomsarbetslösheten är
            dubbelt så hög som arbetslösheten rakt över. Så är det inte i
            alla länder.
          </note>
          <note>
            Det är en typiskt svensk sak. Landet har på något sätt delats
            upp i arbetsägare och arbetslösa.
          </note>
          <note>
            Jag skulle vilja fråga Lars Leijonborg hur
          </note>
          <note>
            Folkpartiet och regeringspartierna i övrigt, om han kan tala
            för dem, ställer sig i dessa frågor.
          </note>
          <note>
            Arbetslöshet för ungdom leder till påtagliga, synbara, ganska
            förfärliga problem ute på gator och torg om vi inte gör något.
          </note>
          <note>
            Jag tog upp denna fråga i partiledardebatten. Jag talade om ungdomslöner,
            lärlingssystem, inbyggda skolor, tuffare krav på lärare och elever,
            särskilda ungdomsbostäder, biståndsbrigader, katastrofbrigader
            osv. samt om att vi måste föregå med gott exempel. Vi måste få
            bort korruption och mygel och visa att det finns en bra framtid.
          </note>
          <note>
            En fråga som typiskt nog är ganska liten, men som man jobbar
            mycket med och har haft synpunkter på, är frågan om ungdomspraktiken.
          </note>
          <note>
            Regeringspartierna sade först att de skulle skänka ungdomspraktiken
            till företagen. Det är fel. Nu lär det komma ett förslag om att
            man inte skall göra det, men jag vill säga följande:
          </note>
          <note>
            Sälj inte ut ungdomar på marknaden som gratis arbetskraft! Det
            förvanskar och förvrider hela arbetsmarknaden, och det är inte
            bra. Det finns andra, mycket bättre sätt.
          </note>
          <note type="speaker">
            Anf. 35 LARS LEIJONBORG (fp) replik:
          </note>
          <note>
            Herr talman! Jag håller helt med Ian Wachtmeister om att ungdomsarbetslösheten
            är ett av våra absolut största problem. Det får allvarliga sociala
            effekter när unga människor tidigt får signalen att de inte behövs
            på arbetsmarknaden. Vi måste därför göra väldigt mycket för att
            åtgärda det problemet.
          </note>
          <note>
            Regeringen har redan varit innovativ. Systemet med ungdomspraktikplatser
            har slagit väldigt väl ut. Det är som Ian Wachtmeister säger riktigt
            att man nu funderar på att något ändra reglerna. Syftet med det
            är att få arbetsgivarna att känna ett ännu större ansvar, så att
            de i ännu högre grad lägger ned jobb på personen. Det leder kanske
            i ännu högre grad till att personen i fråga sedan får en fast
            anställning i verksamheten.
          </note>
          <note>
            Förändringarna i arbetsrätten är väldigt viktiga i detta perspektiv.
            Många ser just den nuvarande arbetsrätten som ett sätt för dem
            som har fått jobb att behålla jobben och stänga ute dem som är
            nytillkomna på arbetsmarknaden. Just av det skälet tror jag att
            det är mycket bra att vi får större möjligheter till t.ex. provanställningar.
          </note>
          <note>
            Det är ljuvligt att höra Ian Wachtmeister tala om katastrofbrigader
            som skall ut till de fattiga länderna och hjälpa till. Ian Wachtmeisters
            hjärta klappar uppenbarligen för dem som har det svårt i världen.
            Risken är väl bara att dessa extrasatsningar på ungdomsbrigader
            kommer att försvinna om man skall stryka bort 20 % av biståndsanslaget,
            vilket vi hörde i en tidigare replik.
          </note>
          <note>
            Jag vet egentligen inte hur mycket det är bevänt med det där
            engagemanget.
          </note>
          <note>
            Anf. 36 IAN WACHTMEISTER (nyd)
          </note>
          <note>
            replik:
          </note>
          <note>
            Herr talman! Jag uppskattar att Lars Leijonborg tycker att det
            är ljuvligt att höra mig tala. Hans egen partiledare brukar inte
            alltid tycka att det är lika ljuvligt. Därför brukar jag ha rätt
            svårt att få svar från partiledaren i Folkpartiet.
          </note>
          <note>
            Låt oss ta upp den fråga om u-hjälpen som Lars
          </note>
          <note>
            Leijonborg talade om. Vi förde den diskussionen förut. Jag sade
            då att läget är kärvt. Vi kan inte göra en besparing här och en
            där och låta allt annat vara som vanligt.
          </note>
          <note>
            Jag exemplifierade, vilket herr Tobisson vid det tillfället tydligen
            inte förstod, med diverse åtgärder.
          </note>
          <note>
            Jag nämnde bl.a. biståndspolitik, organisationsbidrag, partistöd,
            presstöd och flyktingpolitik, vilket alla här i kammaren mycket
            väl känner till. Jag avsåg inte polisen och försvaret, eftersom
            det är samhällets ansvar nr 1 att skydda medborgarna.
          </note>
          <note>
            Nu säger Lars Leijonborg att införande av t.ex.
          </note>
          <note>
            katastrofbrigader inte stämmer överens med neddragning av biståndsvolymen.
            Det gör det visst!
          </note>
          <note>
            Jag kan tala om att vi för de 14 miljarder kronor som vi i stort
            sett häller över fel ändamål runt om i världen kan göra otroligt
            mycket. En dyr u-hjälp är inte automatiskt en bra u-hjälp.
          </note>
          <note>
            Ett engagemang där ungdomarna själva deltar och hjälper grannländer
            och fjärran länder är så otroligt mycket värdefullare för oss
            och för det uppväxande släktet. Det är så mycket billigare än
            det system vi har haft hittills, då vi har skänkt hundratals miljoner
            kronor till en massa korrumperade diktatorer.
          </note>
          <note type="speaker">
            Anf. 37 LARS LEIJONBORG (fp) replik:
          </note>
          <note>
            Herr talman! Bättre vägar att utnyttja biståndet är naturligtvis
            mycket välkomna. Det är en strävan som förmodligen alla som är
            intresserade av rättvisa i världen delar. Vi har inte hört så
            många konstruktiva förslag från Ny demokrati, förutom möjligen
            förslaget om att i högre grad använda ungdomar. När nydemokrater
            talar om bistånd är det normalt bara ett klankande på själva tanken.
          </note>
          <note>
            Jag tycker inte att vi har så mycket att lära av Ny demokrati
            på biståndsområdet.
          </note>
          <note>
            När jag sade att det är ljuvligt att höra Ian
          </note>
          <note>
            Wachtmeister tala var det möjligen med lika mycket ironi som
            när Bengt Westerberg sade något om permanent uppehållstillstånd
            i debatten förra veckan. Ny demokrati kanske inte alltid förstår
            liberal humor, herr talman!
          </note>
          <note type="speaker">
            Anf. 38 JOHAN LÖNNROTH (v) replik:
          </note>
          <note>
            Herr talman! Efter dessa båda replikrundor känner också jag ett
            visst tryck att uppvakta finansminister
          </note>
          <note>
            Wibble med en present, och då tänker jag ge henne samma bok som
            jag gav Göran Persson nyss. Där kan hon finna tröst mot det faktum
            att ekonomerna nu överger henne. Den svenska historien visar att
            ekonomerna alltid har följt den politiska trenden.
          </note>
          <note>
            Den politiska trenden håller uppenbarligen på att vända, och
            då vänder också ekonomerna.
          </note>
          <note>
            Jag blev glad över att Lars Leijonborg tog upp frågan om kommunerna,
            och jag upplevde en vag signal om att det är tänkbart att det
            kan komma förslag som på något sätt lättar den akuta situationen
            för kommunerna.
          </note>
          <note>
            Jag håller med om att även de långsiktiga signalerna är viktiga
            och nödvändiga. Som jag redan tidigare har sagt har kommunerna
            i år sammantaget ett överskott i det finansiella sparandet. Anledningen
            till att de drar ned så våldsamt är risken att de kommande åren
            innebär en ekonomisk katastrof.
          </note>
          <note>
            Regeringens planer och prognoser för de närmaste fyra, fem åren
            innebär att kommunerna skall minska sin verksamhet i volym med
            1 % om året.
          </note>
          <note>
            Det kan bli fråga om att man i kommunerna tvingas dra ned med
            i storleksordningen 80 000--100 000
          </note>
          <note>
            jobb.
          </note>
          <note>
            Lars Leijonborg kan tala med sina borgerliga kolleger som styr
            i Göteborg. Jag kan försäkra honom att nästan alla rationaliseringar
            har genomförts. Nu handlar det om att man låter framförallt kvinnor
            gå från bra jobb inom vård, skola, osv. Det är inte fråga om rationaliseringar.
          </note>
          <note>
            Jag vill också ställa en fråga till Lars Leijonborg.
          </note>
          <note>
            Era planer och prognoser innebär att den ekonomiska tillväxten
            framöver, som ni tror på, ensidigt skall fördelas till den privata
            konsumtionen. Är det en ideologisk uppfattning inom Folkpartiet
            att fler bilar och videoapparater är viktigare och angelägnare
            framöver än bättre skola och sjukvård? Folkpartiet har bl.a. velat
            framstå som kvinnoparti. Inte minst ur den aspekten är frågan
            högst berättigad.
          </note>
          <note type="speaker">
            Anf. 39 LARS LEIJONBORG (fp) replik:
          </note>
          <note>
            Herr talman! Diskussionen om kommunsektorns roll är en parallell
            till den debatt om EG som fördes här tidigare med Lars Tobisson.
            Vi har motsatta utgångspunkter. Johan Lönnroth tror på en fortsatt
            kommunal expansion.
          </note>
          <note>
            Jag är övertygad om att den erfarenhet vi gjorde på
          </note>
          <note>
            80-talet kommer att bli giltig på nytt, nämligen att en svensk
            ekonomi i balans inte kan bära en så stor kommunsektor som den
            vi skaffat oss i slutet på 80-
          </note>
          <note>
            talet. Det faktum att vi då hade expanderat så oerhört mycket
            i kommunerna bidrog i hög grad till den ekonomiska kris som vi
            nu är inne i.
          </note>
          <note>
            För mig är Johan Lönnroth på denna punkt definitivt inte en del
            av lösningen utan en del av problemet. Det finns politiker på
            riksnivå som inbillar kommunpolitikerna att de glada expansionsdagarna
            på 70-talet kommer tillbaka.
          </note>
          <note>
            Det är den tron, att de obehagliga greppen kanske aldrig kommer
            att behövas, som är det stora problemet. Man funderar på om det
            finns någon kortsiktig åtgärd som skulle göra att personer inte
            behöver varslas och sägas upp till arbetslöshet.
          </note>
          <note>
            Det var inte så många år sedan vi hade en debatt här i landet
            om arbetskraftsbrist. Ett stort strukturellt problem var att en
            för stor del av arbetskraften gick till den offentliga sektorn.
            Vi får inte göra om det misstaget. Det kommer vi att göra om vi
            fullföljer Vänsterpartiets politik när det gäller kommunsektorn.
          </note>
          <note type="speaker">
            Anf. 40 JOHAN LÖNNROTH (v) replik:
          </note>
          <note>
            Herr talman! Nu försöker Lars Leijonborg beskriva motståndarens
            linje på ett extremt sätt för att sedan kunna ta avstånd från
            den. Det är ett gammalt välkänt debattknep.
          </note>
          <note>
            Våra förslag, som Lars Leijonborg kan läsa i våra motioner, innebär
            en mycket försiktig kommunal expansion framöver. Vi har försökt
            att finansiera en kommunal volymtillväxt på 2 % om året, vilket
            är något mer än den expansion som Kommun- och
          </note>
          <note>
            Landstingsförbunden hävdar är nödvändig för att behålla oförändrad
            standard i kommunerna.
          </note>
          <note>
            Det handlar alltså inte om någon återvändo till glada expansionsdagar.
            Det handlar om att värna den grundläggande servicen inom skola
            och omsorg. Det är en våldsam omsvängning som ni nu leder landet
            in i. Kommunerna kommer i år förmodligen att göra sig av med flera
            tiotusentals anställda, och man skall framöver dra ned med ytterligare
            100 000 människor. Detta visar också era egna prognoser. Dessa
            människor kommer inte att få jobb i den privata sektorn. De kommer
            att gå rakt ut i arbetslöshet.
          </note>
          <note>
            Det är inte någon alldeles enkel uppgift att finansiera denna
            nödvändiga mycket försiktiga kommunala tillväxt. Det kräver att
            den privata konsumtionstillväxten får stå tillbaka, och det kräver
            mycket smärtsamma omfördelningar både på skatteområdet och på
            bidragsområdet.
          </note>
          <note>
            Det är märkligt att Folkpartiet, med den ideologi som ni ändå
            säger er företräda, inte erkänner denna motsättning och detta
            problem. Jag frågar återigen:
          </note>
          <note>
            Varför är det viktigare att svenska folket skall kunna skaffa
            sig många fler videoapparater och bilar än att vi skall kunna
            bibehålla en bra och hygglig service på skolor, inom sjukvård
            och inom äldreomsorg?
          </note>
          <note type="speaker">
            Anf. 41 LARS LEIJONBORG (fp) replik:
          </note>
          <note>
            Herr talman! En volymtillväxt på 2 % i kommunerna är långt utöver
            vad som är förenligt med samhällsekonomisk balans. Det var på
            70-talet som man från statsmakternas sida ansåg att en sådan expansion
            var möjlig. På 80-talet talade man ibland om 1 %. Men det visade
            sig att även detta var för mycket. Det är realistiskt att tro
            att kommunerna under åtskilliga år framöver måste klara sin verksamhet
            med oförändrade resursramar.
          </note>
          <note>
            Johan Lönnroth sade i sitt tidigare inlägg att det nu har rationaliserats
            så mycket att det inte går att rationalisera mer. Det låter ju
            bestickande, eftersom man har hört talas om att det har skett
            en hel del nu. Problemet är att Johan Lönnroths partivänner alltid
            har sagt detta.
          </note>
          <note>
            Jag satt i början på 70-talet i kommunfullmäktige i en kommun
            i Stockholmsområdet. När vi från borgerligt håll föreslog blygsamma
            effektiviseringar hävdade man redan då från dåvarande VPK:s sida
            att allt var oförenligt med en social välfärdspolitik. Ni är tyvärr
            inte riktigt trovärdiga på den här punkten.
          </note>
          <note>
            Jag menar att det går att upprätthålla en social välfärdspolitik
            med de resurser som kommunsektorn nu har. Men det kräver skickligt
            kommunalt ledarskap så att man verkligen prioriterar de allra
            viktigaste uppgifterna. Mycket av förnyelse är på gång i kommunerna,
            men ännu mycket mer krävs. Genomförs det kommer vi att klara både
            samhällsekonomin och den sociala välfärden.
          </note>
          <note>
            När det sedan gäller avvägningen mellan privat konsumtion och
            offentlig konsumtion får den naturligtvis göras från tid till
            annan. Den avgörs ytterst av det skattetryck man har. Jag tror
            att de flesta anser att det skattetryck vi hamnade i mot slutet
            av 80-talet var helt orimligt. Det måste vi minska, och det innebär
            givetvis att den privata konsumtionen kan öka.
          </note>
          <note type="speaker">
            Anf. 42 PER-OLA ERIKSSON (c):
          </note>
          <note>
            Herr talman! Också jag skulle kunna berätta för kammaren att
            jag skall ge presenter till fru Wibble och säga vad de innehåller.
            Men jag skall inte göra det, utan det får bli en överraskning.
            Hon bör ju först få veta det, innan kammarens ledamöter får veta
            det.
          </note>
          <note>
            Herr talman! Dagens och morgondagens största politiska uppgift
            är att bekämpa arbetslösheten.
          </note>
          <note>
            För det krävs en uthållig ekonomisk tillväxt. Nya och varaktiga
            arbeten kan bara skapas genom en ekonomi i balans.
          </note>
          <note>
            Vi måste spara och investera, inte låna och konsumera, oss ur
            den ekonomiska krisen. Staten skall främja investeringar i företag,
            infrastuktur, forskning och utveckling samt forma ett transfereringssystem
            som håller för framtiden och uppmuntrar till arbete och sparande.
            Det är på detta sätt som vi skapar en uthållig ekonomisk utveckling.
          </note>
          <note>
            Sverige har förvisso stora ekonomiska problem, men jag känner
            inte igen den krisbild som socialdemokraterna så ofta målar upp.
            Det är en bild av ett nattsvart elände. På samma gång använder
            socialdemokraterna enkla och populistiska grepp för att tala om
            hur de skall åtgärda problemen. Men, Göran Persson, svenska folkets
            framtidstro återkommer och ökar. Lars
          </note>
          <note>
            Tobisson berättade om det inledningsvis i debatten.
          </note>
          <note>
            Jag hade väntat att socialdemokraterna och Göran
          </note>
          <note>
            Persson skulle kunna presentera hur de på ett trovärdigt sätt
            vill skapa nya jobb, sanera statens finanser och åstadkomma ekonomisk
            tillväxt, men nytänkandet uteblev. I stället odlar socialdemokraterna
            med Göran Persson i spetsen myter. Göran Perssons tal i dag var
            i stor utsträckning ett bevis på denna mytbildning.
          </note>
          <note>
            I stället för att ständigt byta ekonomiskt-politiska talesmän
            borde socialdemokraterna byta ekonomisk politik. Budskapets innehåll
            blir inte alls bättre bara för att socialdemokraterna utser nya
            budbärare i ekonomin.
          </note>
          <note>
            Det socialdemokraterna hittills visat upp håller inte för framtiden.
            Den politiken skulle sätta Sverige ytterligare i skuld. Det skulle
            låna bort vår frihet.
          </note>
          <note>
            Då blir det Världsbanken och Internationella valutafonden som
            styr landet. En sådan utveckling vill jag inte medverka till.
            En sådan utveckling måste förhindras.
          </note>
          <note>
            Socialdemokraterna försökte göra 1980-talet till guldår manifesterat
            med återkommande rekordnoteringar på Stockholms fondbörs. Det
            misslyckades. I verkligheten halkade vi efter.
          </note>
          <note>
            Sviterna lever vi med fortfarande.
          </note>
          <note>
            Avregleringarna på kredit- och valutamarknaden användes inte
            till industriell förnyelse och produktiva investeringar, utan
            till spekulation och felinvesteringar i fastigheter. Det lade
            sedan grunden till kraschen i banksystemet. Nu sitter vi med en
            dyrbar nota från 80-talets socialdemokratiska försummelser som
            det tar lång tid att betala. Det måste väl Göran Persson inse.
          </note>
          <note>
            Dagens problem grundlades långt före 1991 års regimskifte. Göran
            Persson talade om vikten av analys. Det är okej. Visst skall vi
            analysera. Men det vore klädsamt och mera trovärdigt om Göran
          </note>
          <note>
            Persson och socialdemokraterna också ville analysera en del av
            orsakerna till de problem som vi har i dag.
          </note>
          <note>
            Göran Persson sade att penningpolitiken måste läggas om. Ian
            Wachtmeister var inne på samma tema. Då vill jag ställa tre frågor.
          </note>
          <note>
            För det första: Har Göran Persson förtroende för
          </note>
          <note>
            Riksbanken?
          </note>
          <note>
            För det andra: Vill Göran Persson kommendera fram en ny penningpolitik?
          </note>
          <note>
            För det tredje: Vill Göran Persson tända inflationsbrasan igen?
          </note>
          <note>
            Herr talman! Framtidens jobb finns i småföretagen. Därför skall
            vi göra småföretagskulturen både attraktiv och statusfylld.
          </note>
          <note>
            Satsningar på de mindre företagen skapar arbetstillfällen och
            livskraft i hela landet. Jag vet att
          </note>
          <note>
            Socialdemokraten, och ibland också Göran
          </note>
          <note>
            Persson, har talat om småföretagens betydelse. Nu har inte Göran
            Persson hittills i debatten ägnat särskilt mycket tid åt småföretagen.
            Det var säkert inget förbiseende. Socialdemokraternas flirt med
            landets småföretagare är en av de mest tillfälliga förbindelser
            jag varit vittne till.
          </note>
          <note>
            Regeringen lägger inom kort fram ett förslag till en småföretagsvänlig
            skattepolitik och en reformerad arbetsrätt som är anpassad till
            de mindre företagen.
          </note>
          <note>
            Det blir en vitamininjektion för småföretagen i vårt land. Förändringar
            i arbetsrätten gör att företagen lättare vågar nyanställa. Det
            handlar inte om att riva ner någon trygghet.
          </note>
          <note>
            Sverige är ett industriland, men ingen skall tro att industrin
            ensam kommer att klara av att skapa tillräckligt många nya jobb.
            Tjänstesektorn måste utvecklas. Där finns en stor del av framtidens
            jobb.
          </note>
          <note>
            Men vi måste också använda nya områden.
          </note>
          <note>
            Miljöområdet är en outnyttjad potential i det sammanhanget. Kretsloppssamhället
            kan ge tusentals nya arbetstillfällen runt om i landet genom investeringar
            i återvinning, hushållning, miljövänlig teknik och bioenergi.
          </note>
          <note>
            Dag för dag tänds nu allt fler ljus i ekonomin.
          </note>
          <note>
            Tidigare talare från regeringspartierna har varit inne på det.
            Jag skall inte upprepa det. Låt mig bara säga att det finns anledning
            att se positivt på framtiden. Räntorna har gått ner, exporten
            ökar och handelsbalansen visar på överskott.
          </note>
          <note>
            I Konjunkturinstitutets höstrapport görs bedömningen att konjunkturen
            för industrin och för till industrin närstående delar av tjänstesektorn
            vänder uppåt redan i år i mycket snabb takt. Det tyder på att
            botten på en av 1900-talets djupaste lågkonjunkturer nu är nådd.
          </note>
          <note>
            Vändningen i lågkonjunkturen illustreras också genom det kraftigt
            ökade uttaget av övertid.
          </note>
          <note>
            Övertidsuttaget beräknas motsvara minst 50 000
          </note>
          <note>
            jobb. Det finns anledning att ställa frågan: Vad skulle samhället
            och svenska folket tjäna om dessa
          </note>
          <note>
            50 000 övertidsjobb i stället omvandlas till ordinarie arbetstillfällen?
            Företagen skulle minska kostnaderna genom att övergå från övertid
            till fasta jobb. De enskilda människorna skulle tjäna på det.
          </note>
          <note>
            Kostnaderna för arbetslösheten skulle minska.
          </note>
          <note>
            Regeringen föreslår nu, som jag tidigare sade, en ny småföretagsvänlig
            politik och en reformerad arbetsrätt. Då är det ett rimligt krav
            att företagen släpper loss och hjälper till att skapa nya jobb.
          </note>
          <note>
            Övertidsjobben bör omvandlas till fasta varaktiga jobb.
          </note>
          <note>
            Det är möjligt att det skulle behövas ytterligare stimulansåtgärder
            för att skapa nya jobb. I så fall är Centern och jag beredd att
            seriöst pröva sådana förslag.
          </note>
          <note>
            Herr talman! Vi svenskar har vant oss vid rätten till social
            rättvisa, ekonomisk trygghet, god sjukvård och bra utbildningsmöjligheter,
            dvs. det vi kallar välfärdssamhället. En del tycks tro att välfärden
            kommer av sig själv. Det är en felsyn. Välfärden måste förtjänas
            och betalas om den skall kunna bevaras och försvaras.
          </note>
          <note>
            Jag och Centern slår vakt om en bra sjukvård, barnomsorg, äldreomsorg
            och utbildning för våra barn. För det behövs personal i kommuner
            och landsting.
          </note>
          <note>
            Av den anledningen har Centern i regeringen och här i riksdagen
            medverkat till att tillföra nya ekonomiska resurser till kommunsektorn.
            1994
          </note>
          <note>
            tillförs kommunerna ytterligare 4,2 miljarder kronor. Därmed
            kan vi värna närmare 20 000
          </note>
          <note>
            arbetstillfällen.
          </note>
          <note>
            Socialdemokraterna införde det kommunala skattestoppet som blev
            en tvångströja på kommunerna. Genom Centerns aktiva medverkan
            lyfter vi nu bort den tvångströjan från kommunerna och tillskjuter
            nya pengar. Medan socialdemokraterna bara sprider myter agerar
          </note>
          <note>
            Centern konstruktivt för att det skall finnas resurser för skolan,
            för vården av sjuka och gamla och för att kommunerna skall ha
            råd att behålla hemsamariterna.
          </note>
          <note>
            Till sist, herr talman, för att det skall vara möjligt att bevara
            och utveckla välfärden krävs ett långsiktigt ekonomiskt återuppbyggnadsarbete
            och en välståndsskapande ekonomisk politik.
          </note>
          <note>
            Uppdraget är ambitiöst, men jag är optimist. Ur dagens problem
            skall vi forma morgondagens möjligheter. Den ekonomiska politik
            som regeringen står för har tänt nya ljus och nya hopp.
          </note>
          <note>
            Företagen vågar investera. Framtidstron och optimismen återkommer.
            En ny grund har lagts för att skapa framtidens nya välfärd. I
            det arbetet är alla, inklusive Göran Persson, välkomna att delta.
          </note>
          <note>
            (Applåder)
          </note>
          <note type="speaker">
            Anf. 43 GÖRAN PERSSON (s) replik:
          </note>
          <note>
            Herr talman! Tack för välkomsthälsningen! Jag har samarbetat
            med centerpartister förr, på kommunal nivå. Det är ofta en annan
            typ av politiker än dem man möter i riksdagens finansutskott företrädande
          </note>
          <note>
            Centern. Jag skulle önska att den retorik som flödar från talarstolen
            här i dag fick möta den verklighet de drygt 100 centerpartistiska
            kommunstyrelseordförandena har ute i landet.
          </note>
          <note>
            Här står Per-Ola Eriksson och talar om att man skall satsa på
            kommunerna. Sanningen är ju den att i Norrbotten, hans eget hemlän,
            försvinner de närmaste åren 5 000 anställda i kommunerna.
          </note>
          <note>
            Sedan säger Per-Ola Eriksson att de skall trygga anställningen
            för hemsamariter och lärare. Det är en typ av ihåligt tal som
            inte fungerar.
          </note>
          <note>
            Det är rimligt att ställa frågor till Per-Ola Eriksson, utifrån
            den centerpartistiska traditionen i fråga om fördelningspolitiken.
            Per-Ola Eriksson ser dessa angrepp i kommunerna. Samtidigt sitter
            hans parti i en regering som i förra veckan släppte ett förslag
            som innebär att exempelvis Procordias nuvarande ägare får dela
            på 257 miljoner kronor i skattesänkning. Aseas aktieägare får
            dela på 218
          </note>
          <note>
            miljoner kronor i skattesänkning, och Astras aktieägare delar
            på 198 miljoner kronor, osv.
          </note>
          <note>
            Belopp på många hundra miljoner går ut till dem som äger aktier.
            Ingenting eller mycket litet av det hamnar i Norrbotten. Men förslaget
            är inte finansierat fullt ut och får betalas med ökade underskott,
            som i sin tur driver fram besparingar som riktar sig mot de kommuner
            i Norrbotten som
          </note>
          <note>
            Per-Ola Eriksson representerar.
          </note>
          <note>
            Per-Ola Eriksson är inte i första hand rikspolitiker.
          </note>
          <note>
            Han är Norrbottens företrädare, en regionalpolitiker. Hur kan
            Per-Ola Eriksson möta sina väljare, sina grannar, och se dem i
            ögonen med denna typ av fördelningspolitik? Det är den fråga
          </note>
          <note>
            Per-Ola Eriksson skall svara på, och sluta med den stora retoriken,
            som rimligen bör reserveras för moderaterna. Det är den retorik
            Per-Ola Eriksson använder sig av här i kammaren. Den är inte för
            det småfolk som har valt Per-Ola Eriksson. De vill faktiskt se
            någonting annat uträttas i riksdagen.
          </note>
          <note>
            Jag vill att Per-Ola Eriksson samtidigt utvecklar hur han ser
            på privatiseringen av Vattenfall, på att detta
          </note>
          <note>
            Norrlands guld nu skall säljas till dem som har pengar. Är det
            någonting som Per-Ola Eriksson tänker medverka till? Är det någonting
            som Per-
          </note>
          <note>
            Ola Erikssons väljare i Norrbotten har sänt honom till riksdagen
            för att fullfölja, såsom en grön tribun?
          </note>
          <note>
            Det är frågor till Per-Ola Eriksson som jag tror många i hans
            valkrets vill ha ett svar på. Det stora, nationella, har redan
            Tobisson klarat ut. Där behöver inte Per-Ola Eriksson traska patrull.
            Den debatten är avklarad.
          </note>
          <note type="speaker">
            Anf. 44 PER-OLA ERIKSSON (c) replik:
          </note>
          <note>
            Herr talman! Jag tror inte att Göran Persson skall ge mig råd
            om vilka frågor jag skall driva i riksdagen. Jag är lika intresserad
            av en sund ekonomi för landet som någon annan här i kammaren.
            Om Göran Persson tror att jag som
          </note>
          <note>
            Norrbottens representant endast skall ägna mig åt de lokala och
            regionala frågorna tar han fel.
          </note>
          <note>
            Utvecklingsmöjligheterna för det län jag representerar hänger
            intimt samman med att vi har en sund ekonomi i landet, att vi
            frigör de krafter som kan skapa ny sysselsättning.
          </note>
          <note>
            Jag har sett hur flyttlassen gick under 80-talet, när
          </note>
          <note>
            Göran Persson själv och hans kolleger satt i regeringen. Det
            var under högkonjunkturåren.
          </note>
          <note>
            Man plundrade det län jag representerar. Det var då flyttlassen
            gick. Det var då byarna tömdes. Det var då företagen lades ned.
            Det var då problemen grundlades. Lär inte mig det, Göran Persson,
            för då är Göran Persson ute på fel spår.
          </note>
          <note>
            Jag ställde tre frågor till Göran Persson. Svara på dem! Vill
            Göran Persson med en ny penningpolitik släppa fram en inflationsspiral?
            Är det den politiken som vi skall ha tillbaka? Göran Persson sade
            tidigare att socialdemokraterna har gjort det förr. Det finns
            faktiskt anledning att ta fasta på det och dra åt sig öronen.
            Är det 80-talspolitiken som
          </note>
          <note>
            Göran Persson vill ha tillbaka, den politik som man stod för
            förr, som skapade inflation, spekulation och överhettning? Det
            är den politiken som vi i dag ser sviterna av. Det är efter den
            vi skall reparera
          </note>
          <note>
            Sverige. Jag tycker att det är ganska ansvarslöst av en ny ekonomisk
            talesman för socialdemokraterna att i den första debatten i den
            egenskapen antyda att inflationsekonomin skall tillbaka. Svenska
            folket har inte anledning att önska den tillbaka.
          </note>
          <note type="speaker">
            Anf. 45 GÖRAN PERSSON (s) replik:
          </note>
          <note>
            Herr talman! Jag skall gärna svara på Per-Ola
          </note>
          <note>
            Erikssons fråga, i utbyte mot att han svarar på min.
          </note>
          <note>
            När det gäller penningpolitiken vill jag säga följande. Vi missade
            det tillfälle vi hade förra året när kronkursen släpptes. Man
            borde ha fört en djärvare penningpolitik. Jag har förtroende för
          </note>
          <note>
            Riksbanken. Riksbanken styrs av denna församlings politiska inriktning.
            Riksbanken är riksdagens bank. Så enkelt är det. Per-Ola Eriksson
            är en av aktörerna som har lagt fast den penningpolitik som i
            praktiken nu gäller, som har knäckt 30 000 småföretag. Vi har
            30 000 konkurser.
          </note>
          <note>
            Det skall nu mötas med att man ger skattesänkningar i miljardklassen
            till dem som redan har fått, via en börs som har nått en nivå
            som i går var all time high, alltså det högsta den någonsin har
            varit.
          </note>
          <note>
            Det är den utmanande fördelningspolitiken, som svar på krisen,
            som Per-Ola Eriksson medverkar till här i riksdagen, som fick
            mig att ställa frågorna om
          </note>
          <note>
            Per-Ola Erikssons eget hemlän. Per-Ola Eriksson svarar inte på
            min fråga om kommunerna. Jag förstår att han inte kan göra det,
            för då bryter hans anförande ihop. Per-Ola Eriksson tog inte upp
          </note>
          <note>
            Vattenfalls privatisering i sitt anförande. Han är därför fri
            att i repliken utveckla sin syn på
          </note>
          <note>
            Vattenfall och privatiseringen av detta gemensamma ägande av
            det Sveriges guld som vattenkraften har utgjort. Det är jag nyfiken
            på att höra, Per-Ola Eriksson.
          </note>
          <note>
            Vi har båda en bakgrund i kommunalpolitiken. Vi vet hur viktig
            den delen är för den samlade ekonomin. När jag reser runt i landet
            och möter
          </note>
          <note>
            Per-Ola Erikssons kolleger inom Centerpartiet, möter jag en helt
            annan debatt om regeringens politik än den Per-Ola Eriksson för
            från kammarens talarstol. Den dubbelheten i Centerns politik tänker
            jag ta mig friheten att fortsätta påpeka.
          </note>
          <note type="speaker">
            Anf. 46 PER-OLA ERIKSSON (c) replik:
          </note>
          <note>
            Herr talman! Göran Persson bortser från många saker i debatten.
            Han bortser från att det finns ett samband mellan kommunernas
            ekonomi och de sviter efter 80-talet som staten nu lever med,
            som vi alla får vara med och betala. Genom att vi får sunda statsfinanser
            har vi också resurser att klara kommuner och landsting.
          </note>
          <note>
            I denna svåra tid, när det har varit ont om ekonomiska resurser,
            har vi konkret och konstruktivt medverkat till att för 1994 tillföra
            kommunsektorn nya pengar. Vi lyfte bort det tak som ni har satt
            på kommunerna, men inte för att de primärt skulle höja skatten.
            Vi såg till att de nya pengar som frigjordes får stanna i kommunerna.
          </note>
          <note>
            Kommunsektorn tillförs 4,2 miljarder kronor för
          </note>
          <note>
            1994. Det gjorde vi medan Göran Persson och hans kolleger åkte
            land och rike runt och spred myter om social nedrustning.
          </note>
          <note>
            Nu har Göran Persson dess värre inte några fler repliker. Jag
            skall därför avstå från att ställa frågor till honom. Han kan
            inte besvara dem i denna debatt. Avslutningsvis vill jag kommentera
            något som Göran Persson berörde i sitt inledningsanförande. Han
            oroade sig för det, som han ansåg, ökade sparandet. Är det inte,
            Göran
          </note>
          <note>
            Persson och ledamöter här i kammaren, sunt att gå från lån till
            sparande? De köp av bilar och cyklar som Göran Persson nämnde,
            är det inte bättre att de sker med sparade medel än med kontokort
            och lånade pengar, som under 80-talet? Den kontokortsekonomi som
            kännetecknade 80-talet vill inte jag ha tillbaka.
          </note>
          <note>
            Med Göran Perssons filosofi skulle det aldrig ha gått att lära
            dagens barn att fylla spargrisen. Det är viktigt att vi i valet
            mellan Spara och Slösa väljer
          </note>
          <note>
            Spara, så att vi först tjänar ihop till de investeringar som
            vi skall göra och inte lever på lånade pengar.
          </note>
          <note>
            Jag tror inte att ungdomarna här i landet blev särskilt glada
            över budskapet, när Göran Persson antydde att det är slösandets
            väg som ligger öppen.
          </note>
          <note>
            Förste vice talmannen anmälde att Göran Persson anhållit att
            till protokollet få antecknat att han inte ägde rätt till ytterligare
            replik.
          </note>
          <note type="speaker">
            Anf. 47 JOHAN LÖNNROTH (v) replik:
          </note>
          <note>
            Herr talman! Per-Ola Eriksson talade om framtidstro. Det gjorde
            också Lars Tobisson. Lars
          </note>
          <note>
            Tobissons åsikt var att en avgörande fråga för framtidstron,
            inte minst inom svenskt näringsliv, var frågan om det tydliga
            budskapet att Sverige skall bli medlem i den europeiska unionen.
          </note>
          <note>
            Jag tror mig veta att hemma hos Per-Ola Eriksson i Norrbotten
            har de flesta människor, även centerpartister, en helt annan uppfattning.
            Deras framtidstro har närmast ett negativt samband med medlemskapet
            i den europeiska unionen.
          </note>
          <note>
            Det vore rimligt att finansutskottets ordförande,
          </note>
          <note>
            Per-Ola Eriksson, vars röst i det här sammanhanget ändå måste
            vara en ganska tung sådan, klart och tydligt talade om var han
            och Centerpartiet står i frågan om medlemskapet i den europeiska
            unionen.
          </note>
          <note>
            Den penningpolitik som Per-Ola Eriksson försvarar bygger mycket
            på just den fasta och nästan dogmatiska viljan att Sverige skall
            gå med i den europeiska unionen -- om man skall tro på riksbankschefen.
            Även från den synpunkten vore det bra om Per-Ola Eriksson svarade.
          </note>
          <note>
            Per-Ola Eriksson säger också att kommunerna skall få 4,2 miljarder
            kronor år 1994. Det är väl ändå på gränsen till ett skämt. Först
            tas 10 miljarder kronor från kommunerna och sedan ges 4 miljarder
            kronor tillbaka, och det kallar ni för en gåva till kommunerna.
            Jag tror att de flesta centerpartistiska kommunalpolitiker vet
            hur realiteterna ser ut. Den politik som Per-Ola
          </note>
          <note>
            Eriksson leder i finansutskottet innebär att en ökande andel
            av nationalinkomsten går till privat konsumtion och en minskande
            andel av nationalinkomsten går till skola, hemvård, sjukvård,
            äldreomsorg, osv. Var står Centerpartiet och Per-Ola Eriksson
            i den här frågan? Jag ställer samma fråga som ställdes till Lars
            Leijonborg: Är det viktigare att svenska folket får fler bilar
            och videoapparater än att upprätthålla en god sjukvård och en
            bra skola?
          </note>
          <note type="speaker">
            Anf. 48 PER-OLA ERIKSSON (c) replik:
          </note>
          <note>
            Herr talman! Jag vet inte var Johan Lönnroth har varit de senaste
            åren, när vi diskuterat EG-frågan.
          </note>
          <note>
            Det verkar som om Johan Lönnroth inte lyssnat eller noterat var
            Centern står i EG-frågan, därför skall jag nu tala om det.
          </note>
          <note>
            Det måste vara välbekant för denna kammare att
          </note>
          <note>
            Centern tillsammans med Moderata samlingspartiet, Folkpartiet
            liberalerna och
          </note>
          <note>
            Socialdemokraterna har beslutat om att ansöka om medlemskap i
            EG. Vi befinner oss mitt uppe i dessa förhandlingar. Regeringen
            har, i samråd med oppositionen, preciserat de förhandlingspositioner
            som skall gälla för Sverige. Förhandlingarna förs på ett sådant
            sätt att avtalet skall bli så bra att det kan leda till ett svensk
            medlemskap. Men förhandlingarna är tuffa och svåra, och vi är
            långt ifrån framme.
          </note>
          <note>
            Sverige, precis som alla andra europeiska länder, behöver mer
            av samarbete i stället för motsättning.
          </note>
          <note>
            Den spekulation och valutaoro som vi under de senaste åren har
            upplevt tyder på att vi behöver mer av samarbete mellan europeiska
            länder. Politiker måste samarbeta, och i det sammanhanget är det
            viktigt att lyfta in just EG-frågan i perspektivet.
          </note>
          <note>
            Vi vet inte hur avtalet kommer att se ut. Vi hoppas att avtalet
            kan bli så bra att vi, när vi slutgiltigt skall ta ställning,
            kan rekommendera våra medlemmar, sympatisörer och väljare att
            biträda ja-linjen i den kommande folkomröstningen. Men det vore
            fel att i dag ha en definitiv ståndpunkt, eftersom vi fortfarande
            inte har något avtal klart. Jag vill först se avtalet.
          </note>
          <note>
            Tidigare i dag talades det om bilar. När man går till bilaffären
            för att köpa en bil, sätter man ju inte sin namnteckning under
            kontraktet först och därefter ber motparten att fylla i de siffror
            som visar hur mycket man skall betala, utan man förhandlar först
            för att komma fram till en uppgörelse. Om man blir nöjd med uppgörelsen
            sätter namnet under kontraktet. Det är ungefär så som jag vill
            beteckna
          </note>
          <note>
            Sveriges förhandlingar om EG-medlemskap.
          </note>
          <note>
            Vi skall ha klart för oss, när det gäller sjukvården, kommunerna
            och landstingen att Sverige, till skillnad mot en del andra länder,
            är det land som har minskade kostnader för sjukvården. Vi har
            effektiva, duktiga läkare, duktig vårdpersonal och en bra sjukvård.
            Det är denna fina sjukvård som vi skall behålla och slå vakt om.
            Det gav jag uttryck för i mitt inledningsanförande. En bra sjuk-
            och hälsovård och en bra offentlig sektor är en del i vår välfärdspolitik
            i Sverige.
          </note>
          <note type="speaker">
            Anf. 49 JOHAN LÖNNROTH (v) replik:
          </note>
          <note>
            Herr talman! Jag är helt överens med Per-Ola
          </note>
          <note>
            Eriksson om att vi behöver ett internationellt samarbete om den
            ekonomiska politiken. Just nu är det oerhört viktigt att inte
            bara länderna i Europa, utan även andra länder, samarbetar om
            ett expansionsprogram mot arbetslösheten.
          </note>
          <note>
            Problemet med EG och EU är just precis det som mycket vältaligt
            beskrivs i Konjunkturinstitutets höstrapport om valutasamarbetets
            konstruktion, som vilar på nyliberala och s.k. monetaristiska
            idéer där inflationsbekämpningen sätts långt före arbetslöshetsbekämpningen.
            Rapporten visar att konstruktionen inneburit svåra problem för
            den svenska ekonomin, med alltför hög ränta i förhållande till
            mycket låg efterfråga. Så skriver
          </note>
          <note>
            Konjunkturinstitutet att vi haft det under perioderna av lågkonjunktur
            i Sverige.
          </note>
          <note>
            Man måste alltså befria sig från detta olyckliga projekt, den
            europeiska unionen och det svenska medlemskapet, för att skapa
            ett vettigt samarbete och en utveckling mot arbetslösheten.
          </note>
          <note>
            Jag vill ställa min fråga till Per-Ola Eriksson på ett annat
            sätt: Tror Per-Ola Eriksson att det går att förbättra sjukvårdens
            kvalitet i Sverige med ständigt minskade resurser, dvs. ständigt
            minskad mängd pengar? Er politik innebär faktiskt det. Tror
          </note>
          <note>
            Per-Ola Eriksson att det går att rationalisera så våldsamt att
            det går att klara av inte bara de stora ekonomiska smällar som
            följer av regeringens politik utan även utbyggnad och förbättring
            av sjukvården? Den ekvationen går inte ihop! Hur ser
          </note>
          <note>
            Per-Ola Eriksson på det?
          </note>
          <note type="speaker">
            Anf. 50 PER-OLA ERIKSSON (c) replik:
          </note>
          <note>
            Herr talman! Det är viktigt att de europeiska länderna, oavsett
            om man är medlem i EG eller inte, gemensamt arbetar för att bekämpa
            arbetslösheten. För det behöver man frigöra de krafter som kan
            tas ur en besvärlig arbetsmarknadssituation.
          </note>
          <note>
            Det innebär att vi måste satsa på investeringar, på forskning
            och utveckling samt på infrastruktur. Vi behöver också sanera
            statsfinanserna för att underlätta för Sveriges Riksbank att sänka
            räntan.
          </note>
          <note>
            Det är önskvärt med lägre räntor därför att det förbilligar investeringarna,
            och det blir billigare att bygga och bo. Det krävs en rad åtgärder
            för att ta
          </note>
          <note>
            Sverige ur de ekonomiska problemen. Men det finns ingen mirakelmedicin
            och ingen enstaka åtgärd därför, utan det behövs en hel del åtgärder.
          </note>
          <note>
            Vi måste såväl stimulera och spara som hushålla och främja investeringar.
          </note>
          <note>
            Johan Lönnroth, och tidigare Göran Persson, har visat ett stort
            intresse för Centerns kommunalråd och kommunpolitiker. Det är
            bra att båda dessa herrar hämtar inspiration hos Centerns kommunpolitiker,
            eftersom det finns mycken kunskap och erfarenhet att hämta där.
            Men jag kan försäkra såväl Göran Persson som Johan Lönnroth att
            Centerns kommunalråd och kommunpolitiker går i takt med Centerns
            riksdagsgrupp och de åtgärder som den medverkar till i riksdag
            och regering.
          </note>
          <note>
            Visst är det besvärligt i åtskilliga kommuner och landsting.
            Men för att kunna göra en rättvis analys av situationen måste
            vi ha klart för oss att det som vi nu upplever i kommuner och
            landsting är resultatet av de felsteg som gjordes under 80-talet.
          </note>
          <note>
            Dessa felsteg kommer att ta lång tid att rätta till.
          </note>
          <note>
            De kommer inte att kunna rättas till under den här mandatperioden
            -- inte under de närmaste åren heller. Det är en lång väg att
            gå innan missgreppen från 80-talet har rättats till. Det påverkar
            såväl kommuner som landsting och de enskilda hushållen. Men det
            vore fel att säga att vi inte har tagit de viktiga och avgörande
            stegen för att lyfta
          </note>
          <note>
            Sverige ur de ekonomiska träskmarker som vi i
          </note>
          <note>
            Sverige hamnat i efter 80-talets kasinoekonomi.
          </note>
          <note>
            Nu tänds ljusen; investeringarna ökar och framtidstron återkommer.
            Jag är övertygad om att en högkonjunktur är nära förestående.
            Vi har många bevis på det. Konjunkturinstitutet, olika banker
            och institut pekar på de positiva signaler som tänds. Det är viktigt
            att vi låter alla dessa samverka, för att vi skall kunna bekämpa
            arbetslösheten, få balans i statskassan och se till att bevara
            välfärden i vårt land.
          </note>
          <note>
            Anf. 51 IAN WACHTMEISTER (nyd)
          </note>
          <note>
            replik:
          </note>
          <note>
            Herr talman! Per-Ola Eriksson har rätt i att
          </note>
          <note>
            Sveriges problem skapades för länge sedan, då det var en socialdemokratisk
            regering. Men den borgerliga regeringen har ju klantat till problemen
            rätt ordentligt.
          </note>
          <note>
            Herr Eriksson ställde frågan: Skall vi kommendera fram en ny
            penningpolitik? Även om frågan kanske var ställd mer till Göran
            Persson, i kraft av hans tilltänkta enorma inflytande, vill jag
            besvara den.
          </note>
          <note>
            Nej, vi skall givetvis inte härifrån kommendera fram en penningpolitik.
            Men vi skall se till att
          </note>
          <note>
            Riksbanken, som sorterar under riksdagen, får en klok och stark
            chef. Det sker i höst. Vi måste se till att det överallt finns
            en insikt om att det är Sveriges affärer, tillväxten i Sverige,
            kraftfulla och riktiga politiska åtgärder, som kommer att avgöra
            hur det går med den svenska kronan, med den långa räntan och med
            allt det som är penningpolitikens produkter.
          </note>
          <note>
            I fråga om arbetslöshet vill jag först säga att ett jobb i stället
            för en arbetslös person -- utöver vad det betyder för alla människor
            som är arbetslösa i stället för att arbeta -- betyder i snitt
            ungefär
          </note>
          <note>
            200 000 kr för staten och kommunerna. Det är alltså stora poster.
          </note>
          <note>
            Ni resonerar så bakvänt om alla saker. Nu säger man t.ex. att
            det är ett problem att det kommer tillbaka människor till jobben,
            därför att de var sjukskrivna förut. Sjukfrånvaron har nästan
            halverats mellan 1989 och 1993, och det fusk som förekom i slutet
            av 80-talet bidrog i hög grad till att svensk industri fick så
            stora problem.
          </note>
          <note>
            Nu talar man om de problemen, som man skulle ha talat om då.
            Då inträffade nämligen det som var den största smällen i Sverige,
            dvs.
          </note>
          <note>
            massutvandringen av jobb från Sverige -- de riktiga jobben, som
            skapar välstånd. Om man hade agerat då i stället för nu i den
            frågan, hade kanske Volvo tillverkat sin framtidsmodell i Sverige
            och ingen annanstans. Kanske Volvo inte ens hade sålts till fransmännen.
          </note>
          <note>
            Jag säger det här därför att det belyser hur viktigt det är att
            agera i tid. Kom ihåg en sak: människor är rationella. Om politikerna
            är irrationella och fattar dumma beslut reagerar människorna rationellt.
          </note>
          <note>
            Om man t.ex., som vi har gjort under lång tid i
          </note>
          <note>
            Sverige, talar om för människor att det är i stort sett lika
            bra att vara sjuk som att arbeta, är det klart att de sjukskriver
            sig -- de är rationella, en del av dem.
          </note>
          <note>
            Detta var ett problem.
          </note>
          <note>
            Jag säger det nu, därför att för regeringspartierna gäller det
            hela tiden att agera i nuet. Vi talar om problem som uppstod för
            flera år sedan. Se upp nu framöver, Per-Ola Eriksson!
          </note>
          <note type="speaker">
            Anf. 52 PER-OLA ERIKSSON (c) replik:
          </note>
          <note>
            Herr talman! Det är med ett visst intresse jag noterar lagarbetet
            mellan Göran Persson och Ian
          </note>
          <note>
            Wachtmeister när det gäller penningpolitiken. När
          </note>
          <note>
            Göran Persson inte hinner svara får Ian
          </note>
          <note>
            Wachtmeister göra det. Det samarbetet kanske de kan tillämpa
            i andra sammanhang också.
          </note>
          <note>
            Det är bra att Ian Wachtmeister säger att man inte kan kommendera
            fram en penningpolitik.
          </note>
          <note>
            Riksbanken skall fatta de beslut som åvilar den, efter de förutsättningar
            som finns i landet och med hänsyn till omgivningen.
          </note>
          <note>
            Min målsättning är att vi skall sanera Sveriges ekonomi och statsfinanser,
            så att vi steg för steg kan få ner räntorna. För att vi skall
            få ner räntorna är det också viktigt att de saneringsprogram som
            regeringen har presenterat, och som riksdagen i princip har ställt
            sig bakom, kan genomföras fullt ut när de kommer till riksdagen.
            Då kan vi minska statens upplåning. Det är alltså viktigt att
            minska statens utgifter och förstärka inkomsterna.
          </note>
          <note>
            Nu har ju Ian Wachtmeister möjlighet, när vi kommer med de konkreta
            förslagen, att visa om Ny demokrati tar ansvar för ekonomin, så
            att man inte faller offer för populistiska ställningstaganden
            för att få rubriker i media. Det går alltid att få lättköpta poänger
            och rubriker i media om man går emot olika förslag. Men sanningens
            minut är här när de olika förslagen kommer. Jag hoppas att min
            trätobroder Ian Wachtmeister tar det ansvaret.
          </note>
          <note>
            Det är riktigt att vi nu ställer om transfereringssystemen. Tidigare
            hade vi ett läge med en nästan lika stor frånvarolön som närvarolön.
            Det är viktigt att vi formar framtidens transfereringssystem,
            de olika åtgärderna på arbetsmarknaden, våra socialförsäkringssystem,
            så att de premierar sparande och arbete. Det är på det sättet
            Sverige blir en rikare nation.
          </note>
          <note>
            Anf. 53 IAN WACHTMEISTER (nyd)
          </note>
          <note>
            replik:
          </note>
          <note>
            Herr talman! Per-Ola Eriksson är rädd för att det kommer att
            bli ett lagarbete mellan Göran Persson och mig. Jag tror i så
            fall att även Göran Persson är rädd för det. Det är nämligen,
            som ni vet, väldigt farligt att samarbeta med Ny demokrati. Vi
            är ju de onda och farliga i den här församlingen, medan ni andra
            är goda och kloka. Det är bara konstigt att ni hittar på så mycket
            egendomligheter.
          </note>
          <note>
            Per-Ola Eriksson föreslog att Ny demokrati skulle ta ansvar för
            den ekonomiska politiken. Om han med det menar att vi skall acceptera
            regeringens förslag, lär nog regeringen och regeringspartierna
            få komma med de förslagen till oss så att vi får diskutera dem
            först. Jag kan lova Per-Ola Eriksson att vi inte kommer att ta
            ansvar för en politik som vi tycker är felaktig. Vi har själva,
            som bekant, mycket väl underbyggda förslag.
          </note>
          <note>
            En sak som oroade mig i Per-Ola Erikssons huvudanförande var
            hans ton när han sade att ''nu vänder konjunkturen''. Ja, det
            är riktigt --
          </note>
          <note>
            konjunkturen vänder nu. Men Sverige vänder inte konjunkturen.
            Det som sker ute i företagen är avgörande kanske till 20--25 %.
            Vårt budgetunderskott i år blir större än förra året. Det vänder
            alltså inte ett dugg!
          </note>
          <note>
            Jag vill erinra om vad vi sade förut till alla er i borgerliga
            partier som ser ljuset i änden av tunneln.
          </note>
          <note>
            Det enda ljus som ni kan se kommer från den bil som Göran Persson
            och Ingvar Carlsson kör rakt emot er.
          </note>
          <note>
            Sveriges problem har icke mildrats genom att världskonjukturen
            har förbättrats, och det är utomordentligt allvarligt och oroväckande.
            Vi vet vilka prognoserna är. Den dag då Sverige får balans i sin
            budget är mycket långt borta. Under tiden skall vi vältra över
            hundratals miljarder på nästa generation. Det svenska problemet
            är kvar, och det löses icke av konjunkturen.
          </note>
          <note type="speaker">
            Anf. 54 PER-OLA ERIKSSON (c) replik:
          </note>
          <note>
            Herr talman! Jag tror att Ian Wachtmeister och jag kan vara överens
            om att ett viktigt steg för att få fart på svensk ekonomi är att
            förbättra betingelserna för näringslivet, för de mindre och medelstora
            företagen. Genom att investeringar kommer i gång, produktionen
            ökar och fler människor har sysselsättning, får vi också in mera
            pengar till statskassan och till kommunerna i form av skatteintäkter.
          </note>
          <note>
            Det här är en långsiktig och mödosam väg att gå, men de steg
            som vi tar för att förbättra skatte- och avgiftsvillkoren för
            småföretagen, för att öka resurserna till investeringar i infrastruktur
            -- som riksdagen tidigare har fattat beslut om och långsiktigt
            pekat ut hur det skall ske de närmaste åren -- är den typ av åtgärder
            som behövs för att vi skall kunna lyfta Sverige ur de ekonomiska
            problemen.
          </note>
          <note>
            Sedan kommer ett saneringsprogram. Vi måste spara i statens finanser.
            Vi måste prioritera om och hushålla. Då är sanningens minut inne.
            Lever man upp till de vackra ord som vi politiker -- även Ian
          </note>
          <note>
            Wachtmeister ibland -- använder, nämligen att man skall ta ansvar?
            Det återstår att se. Jag hoppas att så kommer att bli fallet.
          </note>
          <note>
            Sedan vidtas en rad olika åtgärder för att förbättra transfereringssystemen
            och skapa större rättvisa mellan olika löntagargrupper. Det har
            sagts tidigare i debatten om arbetet med ny arbetslöshetsförsäkring.
            Det är en utomordentligt viktig rättvisereform, som är efterlängtad.
            Den har vi väntat på länge. Det är över 20 år sedan
          </note>
          <note>
            Thorbjörn Fälldin första gången aktualiserade den frågan, och
            snart har vi den på riksdagens bord för ett beslut. Då får vi
            en arbetslöshetsförsäkring som täcker alla människor i det här
            samhället, så att inte -- som nu -- många står utanför systemet
            och faller mellan stolarna. Det är viktigt att Ny demokrati deltar
            i det arbetet.
          </note>
          <note>
            Sedan är det riktigt, som Ian Wachtmeister säger, att vi har
            ett besvärligt budgetläge. Ökningstakten på skuldsättningen är
            naturligtvis oroväckande. Vi har passerat 1 000 miljarder kronor
            i statsskuld i sommar -- det är viktigt att vi passerar 1 000
          </note>
          <note>
            miljarder kronor i statsskuld men åt rätt håll! Det är viktigt
            att kurvan efter några år kan plana ut, att vi kan börja betala
            av och se till att vi får ordning och reda på ekonomin.
          </note>
          <note>
            Här är vi på god väg. Men det finns då anledning att inte ge
            upp. Bara för att vi ser vissa ljuspunkter i ekonomin just nu,
            konjunkturen förbättras och företagen säljer mer på export får
            vi inte avhända oss ansvaret att sanera i de offentliga utgifterna.
          </note>
          <note>
            Det arbetet har vi inlett.
          </note>
          <note type="speaker">
            Anf. 55 STEFAN ATTEFALL (kds):
          </note>
          <note>
            Herr talman! Även jag vill hälsa Göran Persson välkommen till
            finansutskottet.
          </note>
          <note>
            Det allvarligaste tecknet på den svenska ekonomins bekymmersamma
            läge är den mycket höga arbetslösheten. När 600 000 människor
            i vårt land står utanför den ordinarie arbetsmarknaden handlar
            det om lika många unika människoöden.
          </note>
          <note>
            Oro för framtiden och den egna eller familjens ekonomi präglar
            den arbetslöses tillvaro. Inte minst för ungdomar är det ett brutalt
            möte med ett samhälle som genomgår en mycket besvärlig omställningsprocess.
          </note>
          <note>
            Jag tycker att det är bra att Ian Wachtmeister tog upp ungdomsproblemen.
            Han undrade vad som gjordes för att lösa dem. Leijonborg berörde
            en del av det. En annan sak som jag gärna vill nämna är den utredning
            som ungdomsminister Inger
          </note>
          <note>
            Davidson har tillsatt och som handlar just om ungdomars levnadsvillkor
            och framtidsutsikter.
          </note>
          <note>
            Det är en utredning som jag själv leder och som just skall titta
            närmare på ungdomars möjligheter att etablera sig i vuxenlivet,
            speciellt när det gäller arbete och bostad.
          </note>
          <note>
            Något som jag skall grunna på är varför det finns länder i Europa
            som har en ungdomsarbetslöshet som är lika hög som arbetslösheten
            för den övriga befolkningen och vad som skiljer de länderna från
          </note>
          <note>
            Sverige, som har en ungdomsarbetslöshet som är dubbelt så hög
            som arbetslösheten för genomsnittet.
          </note>
          <note>
            I denna debatt talas det mycket om olika vägar för att få i gång
            tillväxten och därmed skapa förutsättningar för nya jobb. Men
            vad menar vi med tillväxt?
          </note>
          <note>
            Kds menar att ekonomisk utveckling inte kan eller får mätas enbart
            utifrån ett snävt BNP-begrepp. En verklig ekonomisk utveckling
            måste innebära tillväxt av våra totala tillgångar, vår nationalförmögenhet.
            Då måste vi räkna in miljö och naturresurser, det mänskliga kapitalet,
            produktionskapitalet samt de finansiella tillgångarna. En tillväxt
            av vår nationalförmögenhet är därför en välfärdsökning endast
            om hänsyn tas till miljön, människors hälsa och livskvalitet.
            Som kristdemokrat tycker jag det är viktigt att vi som politiker
            också tar ansvar för innehållet i ''tillväxten'' och styr den
            till en långsiktigt hållbar utveckling. Ett sätt är att flytta
            över en del av skattetrycket från arbetskraften till miljöfarliga
            utsläpp och energi -- en s.k.
          </note>
          <note>
            skatteväxling.
          </note>
          <note>
            Att skapa ekonomisk utveckling är inte heller en fråga om att
            enbart vrida på några ekonomiska rattar. En väl fungerande marknadsekonomi
            förutsätter ett samhälle med en grundläggande etisk samsyn. Marknadsekonomin
            bygger nämligen på frivilliga, ofta informella, civilrättsliga
            avtal människor emellan. Rättsmedvetande, hederlighet och personligt
            ansvarstagande är viktiga fundament, som sänker de s.k.
          </note>
          <note>
            transaktionskostnaderna i ekonomin och därmed bidrar till en
            bättre effektivitet.
          </note>
          <note>
            Det är mot bakgrund av detta som det är glädjande för mig som
            kristdemokrat att höra att
          </note>
          <note>
            Nobelstiftelsen har gett 1993 års nobelpris i ekonomi till Douglas
            C. North, som forskar i just spelreglerna för ekonomisk tillväxt.
            Priset bekräftar hur viktigt spelregler, rättstänkande, etik och
            institutioner är i en fungerande ekonomi. Vi kristdemokrater har
            lyckats få in dessa resonemang i regeringens finansplaner -- inte
            för att vi tror att skrivningar i sig är tillräckliga och alltid
            löser problemen utan för att vi hoppas att de ickemateriella faktorernas
            betydelse för den ekonomiska utvecklingen skall tränga in i och
            prägla den ekonomiska och politiska debatten. Så var det med miljöperspektivet.
            Det var ett udda resonemang, tyckte många ekonomer förr i tiden.
            I
          </note>
          <note>
            dag är det allmängods i den ekonomiska debatten.
          </note>
          <note>
            Herr talman! Socialdemokraterna driver ofta tesen att regeringen
            bara stramar åt i ekonomin. Detta är felaktigt. Regeringssidan
            för en politik som innebär att vi både gasar och bromsar. Exemplen
            på offensiva, stimulerande insatser är många: ROT-
          </note>
          <note>
            programmet för byggsektorn, en kraftig upprustning av vårt järnvägs-
            och vägnät, fler utbildningsplatser, mer resurser till forskningen,
            en ambitiös arbetsmarknadspolitik och ett omfattande program för
            att stärka ny- och småföretagande.
          </note>
          <note>
            Men för att klara budgetunderskott, ränta och inflation -- och
            därmed på sikt jobben -- krävs att statsfinanserna saneras. En
            mer expansiv finanspolitik är därför för närvarande inte möjlig.
          </note>
          <note>
            Jag kan försäkra Göran Persson att vårnadsbidraget kommer att
            finansieras inom det saneringsprogram som regeringen och riksdagen
            har slagit fast. Men att tro att enbart tillväxt i ekonomin skulle
            reda ut budgetproblemen är och förblir att likt strutsen sticka
            huvudet i sanden.
          </note>
          <note>
            Som kristdemokrat tycker jag att det finns ytterst starka etiska
            skäl för att få ordning på statens finanser. Att vältra över en
            växande skuld- och räntebörda på kommande generationer är enligt
            vårt synsätt djupt oetiskt.
          </note>
          <note>
            På tal om etik måste jag få kommentera Ian
          </note>
          <note>
            Wachtmeisters påstående att det inte händer någonting på biståndsområdet.
            Om inte Ian
          </note>
          <note>
            Wachtmeister hade skickat sin suppleant på finansutskottets studieresa
            hade han fått vara med om ett mycket intressant samtal i Genève
            med
          </note>
          <note>
            Sveriges folk i dessa internationella hjälporgan.
          </note>
          <note>
            Han hade då fått höra hur tufft Sverige och de nordiska länderna
            driver just effektivitetsfrågorna när det gäller biståndspolitiken
            via FN-organen.
          </note>
          <note>
            Det gör vi i Sverige utan att släppa engagemanget för de människor
            som skall ha del av biståndet, engagemanget för människor som
            har det sämre ställt. Ian Wachtmeisters påstående beror antingen
            på okunnighet -- och då bör det rättas till -- eller på cynism,
            och då är det allvarligt.
          </note>
          <note>
            Herr talman! Sedan början av 80-talet har neddragningar gjorts
            i statens transfereringar till kommuner och landsting. Utan tvivel
            kommer det att ställas stora krav på kommun- och landstingspolitiker
            under de närmaste åren när prioriteringar skall göras i verksamheten.
            Som kristdemokrater har vi den fasta övertygelsen, att även i
            ett trångt samhällsekonomiskt läge måste vården om våra gamla
            och sjuka värnas.
          </note>
          <note>
            Enligt Konjunkturinstitutets prognos för de närmaste åren kommer
            kommunernas ekonomiska situation att försämras ytterligare 1994
            och 1995.
          </note>
          <note>
            Det är nämligen då som skatteunderlaget börjar slå igenom på
            kommunernas ekonomi. Det får inte råda någon som helst tvekan
            om färdriktningen när det gäller saneringen av de offentliga finanserna
            och att även kommuner och landsting måste vara med och ta ansvar
            när de strukturella obalanserna skall rättas till. Däremot måste
            vi kunna resonera om takten i den förändring som nu sker i kommuner
            och landsting.
          </note>
          <note>
            Jag vill gärna uttrycka min oro över situationen inom främst
            vården och äldreomsorgen. Under
          </note>
          <note>
            1994 låter vi också 4,2 miljarder kronor, som enligt krisuppgörelsen
            med Socialdemokraterna skulle ha gått över till statskassan, stanna
            kvar i kommunsektorn för att den omställningsprocess som nu pågår
            skall kunna ske i en lugnare takt.
          </note>
          <note>
            Inför nästkommande år anser jag att regeringen på nytt måste
            överväga hur kommunernas ekonomiska situation skall hanteras.
            Vi i kds kommer att arbeta för att sådana ekonomiska villkor skapas
            att vården och äldreomsorgen kan hållas på en hög nivå.
          </note>
          <note>
            Herr talman! Den låga inhemska efterfrågan har av
          </note>
          <note>
            Socialdemokraterna och nu av Göran Persson utmålats som orsaken
            till den höga arbetslösheten.
          </note>
          <note>
            Vi har för litet pengar och köper därför för litet, vilket gör
            människor arbetslösa, heter det. Därför föreslås en momssänkning
            på 5 procentenheter för att öka hushållens köpkraft.
          </note>
          <note>
            Jag hoppas att kammaren uppmärksammade
          </note>
          <note>
            Göran Perssons anförande. Han nämnde där inte med ett ord Socialdemokraternas
            paradnummer nr
          </note>
          <note>
            1 -- momssänkningen på 5 procentenheter. Jag misstänker att det
            var ett förbiseende. Eller var detta något medvetet? Det kan vara
            intressant att få höra Göran Perssons svar på det.
          </note>
          <note>
            Självfallet slår en sjunkande privat konsumtion hårt mot sysselsättningen.
            Men en närmare studie av hushållens disponibla inkomst och den
            låga efterfrågan visar att det inte finns något starkt samband
            mellan dessa. Under 1992 ökade den disponibla inkomsten med 3
            % medan den privata konsumtionen sjönk med nästan 2 %. Människor
            fick alltså mer pengar under förra året. Ändå minskade konsumtionen.
            Detta berodde alltså inte i första hand på att de inte hade pengar
            utan på att de valde att spara och sanera sina skulder. Detta
            talar för att hushållens konsumtion och sparande till stora delar
            styrs av annat än av hur mycket pengar de har, t.ex. osäkerheten
            inför framtiden.
          </note>
          <note>
            Jag skulle vilja fråga Göran Persson om han är säker på att en
            momssänkning skulle öka den privata konsumtionen. Vi vet ju att
            det inte var bristen på pengar som ströp den privata konsumtionen
            1992. Om det är osäkerheten för framtiden som är orsaken måste
            Göran Persson förklara för mig hur ett ökat budgetunderskott på
            tiotals miljarder kronor, som Socialdemokraterna föreslår, inte
            skulle öka människors osäkerhet för framtiden. När underskottet
            och räntan stiger är det väl troligt att hushållen tvekar inför
            att öka sin konsumtion. Då finns det ju risk att vi bryter den
            stigande optimism inför framtiden hos hushållen som vi faktiskt
            kan se i olika undersökningar.
          </note>
          <note>
            Herr talman! Samtidigt som Socialdemokraterna talar om de stimulanser
            som man är beredd att vidta är man betydligt mer dunkel när det
            gäller besparingar. Hittills har man mest ägnat sig åt att kritisera
            regeringen utan att visa upp de egna korten.
          </note>
          <note>
            Herr talman! Socialdemokraterna har nu en ny talesman i ekonomiska
            frågor. Nu saknas bara politiken.
          </note>
          <note>
            (Applåder)
          </note>
          <note type="speaker">
            Anf. 56 GÖRAN PERSSON (s) replik:
          </note>
          <note>
            Herr talman! Först vill jag också till Stefan Attefall säga tack
            för välkomsthälsningen. Jag ser fram emot ett arbete i utskottet
            där vi konstruktivt skall försöka att lösa frågor tillsammans.
            Det är väl dock i ett sådant arbete på sin plats att man reder
            ut var man står, moraliskt och etiskt, i vissa grundläggande politiska
            frågor.
          </note>
          <note>
            Attefall gick snabbt förbi den differens som finns mellan regeringens
            politik, som ju kds är en del av och ansvarig för, och den valrörelse
            som kds drev.
          </note>
          <note>
            Valrörelsen var en hyllning till vårdens folk, till alla dem
            som där gör sin arbetsinsats. Det var en uppställning för de svaga
            och gamla.
          </note>
          <note>
            I regeringsställning har Stefan Attefall och hans parti bidragit
            till en politik som innebär att närmare
          </note>
          <note>
            80 000 kommunalt anställda och landstingsanställda försvinner
            under den här perioden. Det besparingsprogram som Stefan
          </note>
          <note>
            Attefall står bakom kommer att innebära att ytterligare 60 000
            anställda i kommun och landsting tas bort, i huvudsak inom vården.
          </note>
          <note>
            Jerzy Einhorn, en partikamrat till Stefan Attefall som vi alla
            har stor respekt för, har hanterat det moraliska dilemmat med
            det budskap som ni levererade i valrörelsen och den politik som
            ni nu driver på så sätt att han inte kandiderar för omval.
          </note>
          <note>
            Inför framtida samarbete med Stefan Attefall skulle det vara
            intressant att höra hur han hanterar detta moraliska dilemma.
          </note>
          <note type="speaker">
            Anf. 57 STEFAN ATTEFALL (kds) replik:
          </note>
          <note>
            Herr talman! Göran Persson frågade om differensen mellan det
            som vi sade i valrörelsen och det vi gör.
          </note>
          <note>
            I valrörelsen sade vi att vi skulle kämpa för en god vård och
            omsorg, inte minst för de allt fler äldre som vi kommer att få
            under 90-talet. Bl.a. därför har vi fått till stånd utredningen
            HSU 2000. Den tittar just på hur man långsiktigt skall lösa de
            mycket besvärliga och bekymmersamma problemen med allt fler äldre
            och allt färre i arbetsför ålder.
          </note>
          <note>
            Vi kan gärna erkänna att vi inte bedömde att den svenska ekonomin
            var så dålig som den har visat sig vara. Det är ett bekymmersamt
            läge. Vi brottas självfallet med frågorna. Men vi vet också att
            det alltid kommer att vara de som har det sämst som drabbas hårdast
            om vi inte sanerar de offentliga finanserna.
          </note>
          <note>
            När vi har inflationsekonomi, spekulationsekonomi och när det
            är dåliga ekonomiska tider finns det alltid människor som kan
            sko sig och som gynnas. Det såg vi under 80-
          </note>
          <note>
            talet.
          </note>
          <note>
            Vi försöker prioritera vården och äldreomsorgen även i det här
            trånga ekonomiska läget. Därför låter vi de 4,2 miljarderna vara
            kvar i kommunsektorn. Därför håller vi ögonen på detta.
          </note>
          <note>
            Kds jobbar också aktivt i kommun och landsting för att prioritera
            äldreomsorgen. I Stockholm träffades exempelvis en uppgörelse
            som innebar att just äldreomsorgen garanteras att inte drabbas
            av ytterligare besparingar under nästa år. Det är ett exempel
            på konstruktivt agerande från kds sida i kommuner och landsting.
          </note>
          <note>
            Jag frågade Göran Persson hur han förklarar att han glömde paradnumret
            om momssänkningen i sitt anförande och hur han förklarar att en
            momssänkning verkligen skulle ge en ökad privat konsumtion, med
            hänsyn till erfarenheterna från
          </note>
          <note>
            1992. Dessa frågor sprang han förbi. Jag hoppas att han återkommer
            till dem i sin replik. Jag tycker att detta är ett mycket intressant
            resonemang. Där finns ju faktiskt en av de stora skillnaderna
            mellan regeringens och Socialdemokraternas politik. Är det rätt
            metod att stimulera ekonomin med den typ av momssänkningar som
            ökar underskottet, eller är det fel metod? Det är en mycket intressant
            diskussion att föra. Jag skulle vara glad om Göran
          </note>
          <note>
            Persson kunde utveckla sina tankegångar på det området.
          </note>
          <note type="speaker">
            Anf. 58 GÖRAN PERSSON (s) replik:
          </note>
          <note>
            Herr talman! Jag skall gärna utveckla den tankegången. Jag skall
            inte bli svaret skyldig.
          </note>
          <note>
            Den situation som vi har haft i år när det gäller privat konsumtion
            är unik. Den har inneburit en massarbetslöshet. Det varnade vi
            för föregående höst. Det var en för stark åtstramning. Attefall
            och hans kolleger i kammaren höjde momsen, bensinskatten, andra
            skatter och stramade åt ekonomin. Vi sade: Man kan inte göra det
            samtidigt som man låter kronan flyta fritt. Vi går in i en situation
            då vi går från lågkonjunktur till depression. Sluta med detta!
          </note>
          <note>
            Detta var vårt råd.
          </note>
          <note>
            Ett av våra förslag var att man skulle ha en generell momssänkning,
            inte för att få konsumtionen att öka utan för att få den privata
            konsumtionen att inte falla fullt så mycket. Detta avvisade ni,
            och arbetslösheten kom som ett brev på posten.
          </note>
          <note>
            Hundratusentals arbetslösa är resultatet av den inhemskt ordnade
            lågkonjunkturen. För detta bär
          </note>
          <note>
            Stefan Attefall och hans kds-kamrater en stor del av ansvaret.
          </note>
          <note>
            Jag skall nu återkomma till vårdfrågan. Jag frågade hur Stefan
            Attefall hanterade den moraliska och etiska frågan när det gällde
            valrörelsens tvärsäkra budskap om vårdpersonalen och regeringens
            hårda attacker på samma personalgrupp. Stefan Attefall svarade
            att man har tillsatt en utredning som långsiktigt skall titta
            på frågan. Men det är ju nu som 90 000 sparkas i landets kommuner.
            Sedan säger Stefan Attefall: Vi har inte råd. Vi måste sanera
            finanserna.
          </note>
          <note>
            Stefan Attefall hörde väl vad jag nyss läste upp från
          </note>
          <note>
            Dagens Industri. Det handlade om skattesänkningar på flera hundratals
            miljoner kronor för vart och ett av de svenska storföretag som
            har aktieägare. Detta har Stefan Attefall råd med, men inte att
            se till att det finns personal som vänder gamla och sjuka på natten
            på våra långvårdsavdelningar. Det är ju den här skriande obalansen
            mellan ert tal om moral, etik och rättvis fördelning och ert praktiska
            handlande som har fått
          </note>
          <note>
            Jerzy Einhorn att gå åt sidan.
          </note>
          <note>
            Jag frågade Stefan Attefall hur han hanterade detta moraliska
            dilemma. Det blev han mig svaret skyldig på. Han kan rimligen
            inte hänvisa till statliga utredningar och allmänt ekonomiskt,
            politiskt tal.
          </note>
          <note>
            Det är gärningarna som Stefan Attefall skall dömas för.
          </note>
          <note>
            Vi är många som känner hemortsrätt i de värden som den svenska
            kyrkan står för. För mig sammanfattas det bäst i uttrycket: bären
            varandras bördor. Jag vill verkligen på djupaste allvar och med
            stor smärta säga att det vi nu upplever i Sverige är rakt motsatt
            utveckling. De starkaste slipper bära bördorna, och de svaga får
            bära dubbelt så mycket. Det var inte meningen, Stefan Attefall.
          </note>
          <note>
            Det är detta moraliska dilemma som Stefan Attefall har skyldighet
            att redovisa hur han förhåller sig till.
          </note>
          <note type="speaker">
            Anf. 59 STEFAN ATTEFALL (kds) replik:
          </note>
          <note>
            Herr talman! Jag skall gärna reda ut de moraliska aspekterna
            på detta. De moraliska aspekterna är att vi kristdemokrater jobbar
            på alla områden för att undvika att den ekonomiska situationen
            blir värre än den var när vi fick ta över regeringsmakten. Det
            pågår ett långsiktigt arbete för att sanera svensk ekonomi. De
            problem som har byggts upp under lång tid måste åtgärdas för att
            vi skall få resurser över till våra gamla och sjuka.
          </note>
          <note>
            Om det finns någon kommun där man inte har resurser att vända
            de gamla och sjuka, skulle jag gärna vilja prata med de kommunpolitikerna
            om hur de prioriterar den verksamheten jämfört med fritid, kultur
            och andra verksamheter i kommunen.
          </note>
          <note>
            Jag menar att så inte är fallet. Men jag är också orolig över
            situationen, därför flaggar jag också för att de här frågorna
            måste följas mycket noggrant.
          </note>
          <note>
            Men jag konstaterar också att socialdemokraterna inte har så
            mycket mera pengar än vad regeringen har. Socialdemokraterna pratar
            mycket om den smärtsamma men nödvändiga neddragningen för
          </note>
          <note>
            1993 på 7,5 miljarder. Inte heller
          </note>
          <note>
            Socialdemokraterna har haft pengar att återföra detta till kommunsektorn
            i sina budgetförslag. Från
          </note>
          <note>
            Socialdemokraternas sida är man tyst, och man väljer att bara
            kritisera utan att komma med egna förslag. Göran Persson säger
            själv, och det sade kongressen också, att det krävs besparingar
            i framtiden. Vi har dock fortfarande inte sett några besparingsförslag
            från socialdemokratins sida.
          </note>
          <note>
            Jag noterade också, vilket är intressant, att när
          </note>
          <note>
            Göran Persson här tog upp diskussionen om momssänkning så sade
            han att det var ett förslag om en generell momssänkning. Är det
            inget förslag längre? Det är en mycket intressant fråga. Göran
          </note>
          <note>
            Persson använde imperfekt. Han nämnde det inte ens i sitt eget
            tal. Kan vi då konstatera att socialdemokraterna har släppt den
            frågan och därmed erkänt att det inte är en framkomlig väg framöver?
            Vi vet att det inte var brist på pengar som ökade hushållens konsumtion
            i fjol. Därför vet vi att det inte finns så tydliga samband mellan
            stimulans av det slaget och ökad privat konsumtion.
          </note>
          <note>
            Sambanden är svårare än så och beror mera på den långsiktiga
            tilltron till den ekonomiska utvecklingen. Jag menar att vi är
            på rätt väg.
          </note>
          <note>
            Enkäter bland hushållen visar att optimismen börjar öka och att
            man faktiskt börjar se ljus i tunneln. Och det är kanske inte
            ett mötande tåg, som man möjligen har trott tidigare.
          </note>
          <note>
            Förste vice talmannen anmälde att Göran Persson anhållit att
            till protokollet få antecknat att han inte ägde rätt till ytterligare
            replik.
          </note>
          <note>
            Anf. 60 IAN WACHTMEISTER (nyd)
          </note>
          <note>
            replik:
          </note>
          <note>
            Herr talman! Debatten har nu tydligen nått sin religiösa del
            -- bären varandras bördor och andra goda råd. Jag vill bara säga
            till Stefan Attefall att han inte behöver bära mina bördor. Det
            räcker nog med dem han har själv.
          </note>
          <note>
            Göran Persson mästrar och instruerar alla här, och han tror visst
            redan att han har börjat bära svenska folkets bördor från kanslihuset.
            Men vi är inte där än.
          </note>
          <note>
            Herr talman! Räntan på statsskulden, herr Attefall, är i dag
            90 miljarder kronor. Medelsvensson, en vanlig svensk, tjänar 170
            000 kr om året. 1,8
          </note>
          <note>
            miljoner människor skulle behöva arbeta för att få ihop till
            räntan på den skuld som svenska politiker har dragit på landet.
            Det arbetas redan. Det räcker inte, skulden finns där. Vi behöver
            1,8 miljoner nya jobb. All inkomstskatt som de jobben ger behöver
            vi för att betala. Då förstår man hur mycket det rör sig om.
          </note>
          <note>
            Kds och alla möjliga andra höll på att svimma till höger och
            vänster, religiösa eller inte, när vi i Ny demokrati -- som råkar
            komma från verkligheten --
          </note>
          <note>
            sade att vi måste skära i statsfinanserna med 196
          </note>
          <note>
            miljarder. Det ansågs vara ett så förfärligt förslag.
          </note>
          <note>
            Nu kan vi se att det var i allra högsta grad behövligt.
          </note>
          <note>
            Sedan har vi realismen. Stefan Attefall nämnde
          </note>
          <note>
            ROT-sektorn och att det var så bra att man hade gjort satsningar.
            Den s.k. villa-ROT som innebär att folk får reparera sina villor
            och göra vissa avdrag är faktiskt ganska dum. Det är för låga
            belopp, och procentsatserna är felaktiga. Det lönar sig fortfarande
            att jobba svart. Regeringspartierna skulle kunna få råd ifrån
            väldigt många människor.
          </note>
          <note>
            Det finns fullt av rådgivare i Sverige. De håller just nu på
            att reparera sina villor svart, kan jag tala om.
          </note>
          <note>
            När man vidtar åtgärder för att rätta till någonting måste man
            vara realist, och man måste ofta ta steget fullt ut. Ni hamnar
            ofta i sådana här halvmessyrer som tyvärr inte hjälper er någonstans.
          </note>
          <note>
            Herr talman! Sedan kom herr Attefall in på etiken.
          </note>
          <note>
            Han sade något om att jag skulle ha sagt att det inte händer
            något på biståndssidan. Jo då, ni effektiviserar biståndet. Jag
            fick då välja mellan okunnighet och cynism. I mitt fall väljer
            jag en seriös analys. Ni effektiviserar fel sak. Det är inte bättre
            att man är fruktansvärt effektiv när man gör en dumhet. Jag säger
            att ni måste ändra inriktningen på biståndet så att det avspeglar
          </note>
          <note>
            Sverige och världen år 1993. Den biståndspolitik vi har, förlåt
            herr talman, är faktiskt utformad av
          </note>
          <note>
            Pierre Schori, och det gör väl ingen människa glad -- inte ens
            kds.
          </note>
          <note type="speaker">
            Anf. 61 STEFAN ATTEFALL (kds) replik:
          </note>
          <note>
            Herr talman! Ian Wachtmeister påstår att vi har kommit till den
            religiösa delen av debatten. Jag är glad om jag kan bidra till
            att debatten hamnar på en något högre nivå än vad den har varit
            hittills.
          </note>
          <note>
            Vi talar om att effektivisera biståndet, och Ian
          </note>
          <note>
            Wachtmeister säger att vi effektiviserar fel saker.
          </note>
          <note>
            Nej, vi effektiviserar rätt sak. Vi effektiviserar användningen
            av de biståndsmedel som vi försöker hjälpa människor i andra länder
            med. Det handlar inte om att överge ambitionen. Det handlar däremot
            om att alltid försöka söka vägar för att pengarna skall användas
            så effektivt som möjligt.
          </note>
          <note>
            Självklart sker det också misstag inom biståndspolitiken, liksom
            inom alla andra områden, t.o.m. inom Ny demokrati. Men det handlar
            om vad man har för ambitioner. Ian Wachtmeisters ambition är tydligen
            att så fort det sker något misstag inom biståndspolitiken så är
            det en ursäkt för att dra ner på biståndet.
          </note>
          <note>
            Vi har besvärliga ekonomiska problem i Sverige.
          </note>
          <note>
            Men vi har också ett ansvar för vad som händer utanför landets
            gränser, både för vår egen skull vad gäller framtida konfliktbilder
            i världen, framtida hotbilder, miljöproblem m.m. och för att vi
            har ett moraliskt ansvar för våra medmänniskor i andra länder.
            Detta gör att det faktiskt är rimligt att
          </note>
          <note>
            Sverige, som fortfarande är ett av de rikare länderna i världen,
            satsar närmare en procent av våra tillgångar till u-landsbistånd.
            Vi skall dock göra det så effektivt som möjligt.
          </note>
          <note>
            I det avseendet kan jag väl påstå att vi har förändrat biståndspolitiken
            ganska rejält jämfört med Pierre
          </note>
          <note>
            Schoris dagar. För första gången har det nu kommit tydliga politiska
            signaler till vårt folk som jobbar med bistånd om att man skall
            använda pengarna effektivare. Man skall följa upp mycket bättre.
            De signalerna har tidigare inte nått ut till personalen på ambassader
            och i olika internationella hjälporgan.
          </note>
          <note>
            Ian Wachtmeister saknar tyvärr den här inlevelseförmågan, tycker
            jag. Den finns i många stycken när det gäller vad som händer i
            Sverige.
          </note>
          <note>
            Men jag tycker att han brister på det här området.
          </note>
          <note>
            Det hoppas jag att han kan rätta till. Kanske även
          </note>
          <note>
            Ian Wachtmeister kan lära sig någonting under sina år i riksdagen.
            Det vore tacksamt om det här vore ett sådant lärospån.
          </note>
          <note>
            Anf. 62 IAN WACHTMEISTER (nyd)
          </note>
          <note>
            replik:
          </note>
          <note>
            Herr talman! Det är inget fel på min inlevelseförmåga, det kan
            jag garantera. Det är inte heller något fel på min fantasi. Det
            är inte heller något fel på mitt förstånd. Jag hör vad Attefall
            säger, och jag vet vilka problem ni har.
          </note>
          <note>
            Vad jag talar om är att biståndet måste ändras när det gäller
            inriktningen och omfattningen.
          </note>
          <note>
            Omfattningen handlar om pengar, och det är ekonomidebatt i dag.
            Biståndet måste också ändras beträffande anknytningen till verkligheten.
            För att vara ännu tydligare än vad jag var kan jag säga att det
            inte hjälper om vi blir effektivare på att köra över pengar till
            hemliga konton för korrumperade diktatorer så att det går fortare
            än tidigare. Det är det jag säger. Om man gör fel, blir det inte
            bättre av att man gör fel effektivt.
          </note>
          <note>
            Vi skall ändra alltihop. Världen ser annorlunda ut, och vi bör
            prioritera det på ett annat sätt. Stefan
          </note>
          <note>
            Attefall vet mycket väl vad jag menar. Min ambition är att hushålla
            med folks pengar. Kom ihåg, herr talman och alla andra, att vi
            faktiskt är satta här för att hushålla med folks pengar. Folk
            är inte anställda av oss. Vi är anställda av dem för att hushålla
            med deras pengar. Då gäller det att kritiskt granska vad som görs,
            inte bara låta det hela rinna på och säga att vi är så tjusiga,
            vackra, trevliga, gulliga och ger bistånd hit och dit. Biståndet
            skall granskas. Jag påstår att det går att ge dubbelt så mycket
            bistånd för hälften av pengarna. Så är det med allting som inte
            har granskats förut.
          </note>
          <note>
            Herr talman! Vidare en ny fråga till Stefan
          </note>
          <note>
            Attefall -- denna gång om vårdnadsbidragen. De är ju, minst sagt,
            er baby. Nu skall de fram. Jag har tidigare frågat hur de skall
            finansieras. Ni får inte någon finansiering från Westerbergs sida.
            Han menar att om det blir en finansiering kommer han att sitta
            och sura i ett annat hörn och få igenom något annat. Då får svenska
            folket betala en gång till för världens mest generösa familjepolitik.
          </note>
          <note>
            Vi i Ny demokrati har sagt att idéen med vårdnadsbidraget är
            all right. Men vårdnadsbidraget skall givetvis finnas i stället
            för något annat. Det går inte att lappa på med den också. Ni har
            inte råd med det. Hur har ni det i brottningsmatchen med de andra
            partierna?
          </note>
          <note type="speaker">
            Anf. 63 STEFAN ATTEFALL (kds) replik:
          </note>
          <note>
            Herr talman! Först gäller det frågan om bistånd.
          </note>
          <note>
            Jag ställer upp på att diskutera innehållet i biståndspolitiken,
            etc. Men vi skiljer oss åt i uppfattningen om omfattningen. Det
            kan vi bara konstatera. Jag kommer ihåg en debatt som Ian
          </note>
          <note>
            Wachtmeister hade med Alf Svensson i Sundsvall för drygt ett
            år sedan. Då ställde Alf Svensson en konkret fråga till Ian Wachtmeister
            och undrade vad han menade. Ian Wachtmeister rapade upp det ena
            exemplet efter det andra som inte gällde.
          </note>
          <note>
            Förmågan att veta vad som är problem inom biståndet är inte så
            väl utvecklat hos Ny demokrati.
          </note>
          <note>
            För att visa på att jag inte bara ogillar Ny demokratis uppfattningar,
            kan jag säga att jag skall gärna lyssna på de förslag som Ian
            Wachtmeister har när det gäller ungdomspolitiken och ungdomsfrågorna.
            Jag kan höra vad det finns för idéer som jag kan ta till mig i
            det utredningsarbete som jag jobbar med just när det gäller ungdomars
            inträde i arbetslivet och på bostadsmarknaden.
          </note>
          <note>
            Slutligen har vi frågan om vårdnadsbidraget. Det pågår en process
            i regeringskansliet om finansieringen av vårdnadsbidraget. Den
            kommer att sluta lyckligt, precis som alla andra processer har
            gjort. Det finns självfallet olika uppfattningar om finansieringen.
            Men jag kan försäkra att finansieringen kommer att rymmas inom
            saneringsprogrammet. Personligen delar jag litet grand uppfattningen
            i den kritik som Ian
          </note>
          <note>
            Wachtmeister har mot att plötsligt freda föräldraförsäkringen
            i dessa frågor. Men, som Ian
          </note>
          <note>
            Wachtmeister vet, skall man samarbeta får man ge och ta. Det
            är med det mottot som problemen i regeringskansliet löses, samtidigt
            som man klarar av ett långsiktigt saneringsprogram för de offentliga
            finanserna.
          </note>
          <note>
            Jag tycker att Ian Wachtmeister och andra skulle kunna vara litet
            mera imponerade över detta, i stället för att klaga över att en
            kompromiss ibland inte blir helt perfekt. Det viktiga är att färdriktningen
            hela tiden går åt rätt håll. Det uppmärksammas mer och mer. Vi
            har tagit på oss ett stort beting i fråga om besparingar och finansiering
            av reformer. Vi gör nämligen inte som t.ex. socialdemokraterna
            gjorde i 1985 års valrörelse. De pratade om att en framtida tillväxt
            skulle finansiera saker och ting. Vi tar det hela krona för krona
            i budgetarbetet. Det kommer Ian
          </note>
          <note>
            Wachtmeister att få se resultatet av snart. Då får han ta ställning
            till det.
          </note>
          <note type="speaker">
            Anf. 64 ARNE KJÖRNSBERG (s):
          </note>
          <note>
            Herr talman! Det här har varit en ganska intressant debatt, alldeles
            speciellt det som hände i slutet.
          </note>
          <note>
            Stefan Attefall talade då om att han har samma åsikter som Ian
            Wachtmeister i motsats till Bengt
          </note>
          <note>
            Westerberg vad gäller finansieringen av vårdnadsbidraget. Vi
            får se var det slutar.
          </note>
          <note>
            Debatten har givetvis handlat om ekonomi på makronivå. Det har
            handlat om statsskulden, budgetunderskottet, räntorna och arbetslösheten.
          </note>
          <note>
            Det har varit mycket intressant. Debatten har visat på skiljelinjerna,
            nämligen att alla katter inte är grå. Det finns vita katter och
            svarta katter. Röda och blå finns det väl inte. Det finns olika
            uppfattningar.
          </note>
          <note>
            Det är bra att skiljelinjerna visas. Vi skall naturligtvis inte
            söka strid för dess egen skull. Men vi skall inte dölja var motsättningarna
            finns. Jag tycker att denna debatt har visat detta.
          </note>
          <note>
            Jag tänkte också prata om ekonomisk politik, men på ett annat
            plan. Därmed har jag inte sagt att det som hittills sagts inte
            är viktigt -- det är det. Men det går att se detta på litet olika
            nivåer.
          </note>
          <note>
            Jag tänkte resonera litet grand om ekonomisk politik med utgångspunkt
            i ett vardagsperspektiv.
          </note>
          <note>
            Jag känner naturligtvis en mängd människor hemma i Sjuhäradsbygden.
            De talar med mig, och jag talar med dem. Jag träffar regelmässigt
            en grupp människor eller resonerar med dem i telefon.
          </note>
          <note>
            De talar om vad som fyller deras vardag, tankar och verklighet.
            Jag skall ta ett exempel.
          </note>
          <note>
            Det är en kvinna. Hon är ensamstående, och hon arbetar som sömmerska
            på en av de konfektionsfabriker som fortfarande finns kvar i mina
            hemtrakter. Hon tjänar ungefär 10 200 kr i månaden. När hon har
            betalat skatt har hon 7 300
          </note>
          <note>
            kvar. Hennes hyra är 4 300 kr. När hon har betalt hyran har hon
            3 000 kvar. Det går inte. Hon måste skaffa sig en ny lägenhet.
            Den måste kosta minst
          </note>
          <note>
            1 000 mindre för att hon skall klara det hela. Men den lägenhet
            hon skall skaffa sig måste finnas i ett hus som är byggt före
            1980. Är det ett hus som är byggt senare eller renoverat senare
            med hjälp av statliga lån kommer hon om något år inte att klara
            situationen. De 3 miljarder kronor som skall dras in från bostadssektorn
            skall dras t.ex. från de hus som har räntesubventioner. Huset
            måste alltså vara byggt före 1980.
          </note>
          <note>
            Vi säger att hon får tag på en lägenhet som kostar
          </note>
          <note>
            3 000 kr i månaden. Men så råkar hon ut för det som så många
            andra tekoarbetare i Sjuhäradsbygden har gjort. Hon blir arbetslös.
            Då får hon 80 % i akassa. Det har ni fixat till i er ekonomiska
            politik.
          </note>
          <note>
            Då får hon ungefär 8 000 kr. Sedan skall hon betala skatt. Då
            har hon 5 6000 kr kvar. Sedan kostar den nya lägenheten 3 000
            kr. Då har hon 2 600 kr kvar.
          </note>
          <note>
            Var det inte min moderate kollega som sade att man skall kunna
            leva på sin lön? Jo, det var det. Men hur skall hon kunna leva
            på sin lön med den ekonomiska politik som ni för?
          </note>
          <note>
            I bjärt kontrast till detta skall jag tala om vad ni har gjort.
            Ni har vidtagit så många åtgärder för att gynna kapitalägare och
            annat rikt folk att jag måste ta fram en minneslapp.
          </note>
          <note>
            Ni har sänkt skatten för gåvor. Ni har sänkt skatten på arv.
            Ni har sänkt förmögenhetsskatten. Får ni sitta kvar i regeringsställning,
            kommer ni att slopa förmögenhetsskatten 1995. Ni har sänkt skatten
            på aktievinster. Förra veckan fick vi reda på att ni skall ta
            bort den helt. Ni har sänkt reavinstskatten vid försäljning av
            aktier. Ni har sänkt skatten på kapitalförsäkringar. Ni har sänkt
            skatten på privata pensionsförsäkringar. Tror ni att den kvinna
            jag talar om -- hon som tjänar 10 200 kr, sömmerskan från Borås
            -- har fått något av detta? Svaret är naturligtvis nej.
          </note>
          <note>
            Men det är ni som har fört denna politik, samtidigt som ni säger
            att man skall kunna leva på sin lön.
          </note>
          <note>
            Samtidigt som ni har gjort detta har ni höjt inkomstskatten för
            vanliga löntagare. Ni har gjort det dyrare att bo, och -- Stefan
            Attefall -- ni har gjort det billigare att campa! Det är vad ni
            har gjort -- dyrare att bo och billigare att campa.
          </note>
          <note>
            Detta är orättvist! Det är inte riktigt i ekonomiskt avseende
            heller. Bortse från rättvisa -- ni har kanske svårt att fundera
            i de termerna -- och se det hela från strikt ekonomisk synpunkt.
            Det är oförnuftigt att föra en sådan politik. Hur tror ni att
            ni skall kunna begära av svenska folket -- vanliga löntagare --
            att de skall bära bördorna, när ni undantar rikt folk, de som
            har aktier och kan tjäna pengar på att göra ''klipp'', och sänker
            skatten för dem? Samtidigt höjer ni skatten för den ensamstående
            sömmerskan.
          </note>
          <note>
            Detta är inte rättvist. Det är inte riktigt, och det är faktiskt
            inte ens rättfärdigt. Det är precis motsatsen: Det är orättvist.
            Det är ekonomiskt dumt, och det är orättfärdigt. Det är ni borgerliga
            ledamöter i denna kammare som står för detta.
          </note>
          <note type="speaker">
            Anf. 65 BO G JENEVALL (nyd):
          </note>
          <note>
            Herr talman! Vi kan aldrig enbart spara oss ur den här krisen.
            Det har sagts många gånger av olika företrädare för vårt parti
            att vi måste både gasa och bromsa. Det är nämligen inkomsterna
            som är den stora boven. Vi har ju någorlunda kontroll över utgifterna,
            och det besparingsprogram som alla här tidigare har talat om är
            nödvändigt. Men vi gör ingenting.
          </note>
          <note>
            Det talas om kris, kris och åter kris. Medierna förstärker detta
            ytterligare. Vad får det för effekt?
          </note>
          <note>
            Jo, psykologiskt får det effekten att även de som har råd att
            göra normala inköp inte gör dessa utan avvaktar. Vad leder då
            det till? Jo, först och främst måste vi ta tillfället i akt med
            tanke på de framgångar som trots allt förekommer. Det talas ju
            om en konjunkturvändning och om ljuset i tunneln.
          </note>
          <note>
            Men det gäller också att tala om för allmänheten att det nu är
            dags att göra de investeringar som ni ändå har tänkt göra.
          </note>
          <note>
            Det räcker inte med detta. Vi måste också ta litet drastiska
            grepp här. Vi måste ta till stora saker så att människor vaknar.
          </note>
          <note>
            Vad är det då för någonting som utgör den kanske största delen
            av svenskt näringsliv men som i dag i stort sett är på väg att
            dö ut? Jo, det är byggverksamheten. Det har tidigare i debatten
            talats litet grand om den ROT-satsning som vi ju vet trots allt
            har misslyckats. Varför har den misslyckats? Jo, därför att vi
            har tagit i för litet.
          </note>
          <note>
            Det finns ett mycket verkningsfullt instrument, men det har talats
            mycket litet om det i den här debatten. Det gäller momsen och
            dess effekter.
          </note>
          <note>
            Momsen kan verkligen innebära snabba åtgärder.
          </note>
          <note>
            Jag föreslår därför att vi för att få fart på byggandet, som
            för närvarande är den största hävstången i svenskt näringsliv,
            under en kort och begränsad tid helt slopar momsen på byggandet.
          </note>
          <note>
            Jag har försökt att få fram de här siffrorna så effektivt och
            exakt som möjligt, och det är sannerligen inte lätt. Men så sent
            som kl. 10.00 i dag fick jag från Riksskatteverket uppgiften att
            momsen avseende hela byggsektorn 1992 var 13,6
          </note>
          <note>
            miljarder. Det är naturligtvis förfärligt mycket pengar. Men
            jag påstår samtidigt att vi får tillbaka de pengarna, och förmodligen
            med en viss vinst.
          </note>
          <note>
            Det måste alltså till drastiska tag för att vi skall kunna få
            en förändring till stånd. Jag hoppas att vi får i gång en debatt
            om dessa saker. Jag har inte genom diskussioner med kolleger eller
            inom statsapparaten skaffat mig dessa uppgifter, utan jag har
            varit ute på fältet. Jag har varit ute hos byggföretagen och talat
            med fackliga företrädare.
          </note>
          <note>
            Jag har talat med så många som jag över huvud taget kan tala
            med.
          </note>
          <note>
            Beskedet är ganska entydigt. Det talas om den enda vettiga åtgärden
            för att få ordentlig fart. Jag tror att det skulle vara en psykologisk
            kick för hela samhället och dessutom tror jag att vi skulle kunna
            få en vändning som inte bara gäller den internationella konjunkturdelen
            utan också, och framför allt, vår inre marknad. Det är där vi
            har de stora problemen, och det är där vi måste hitta en lösning.
          </note>
          <note>
            Sedan har vi arbetslösheten, som ju är direkt kopplad till detta.
            Byggfacket har i dagarna skickat ut en intressant utredning, där
            det talas om att slopa halva momsen på byggandet. Man har gjort
            några antaganden. Om nämnda åtgärd skulle leda till en ökning
            om 11 % beträffande byggverksamheten, skulle det skapa 45 000
            nya arbeten. Nettoeffekten för staten skulle bli - 6,7 miljarder.
            Men om ökningen blev 18 % skulle antalet arbetstillfällen bli
            74 000. Det skulle innebära ett nollresultat för staten.
          </note>
          <note>
            Jag är i alla fall helt övertygad om att vi, om vi tog nämnda
            grepp och totalt slopade momsen på byggandet under en begränsad
            tid, skulle få mer än
          </note>
          <note>
            18 % ökning. Detta skulle få en annan intressant effekt, nämligen
            att hyrorna i nyproduktionen också skulle minska kraftigt. Det
            stora problemet är ju att vi inte klarar nyproduktionen därför
            att kostnaderna blir för stora. Om vi sänker kostnaden så drastiskt,
            minskar vi också drastiskt hyreskostnaden för det som byggs under
            den här perioden. Det här får alltså effekter i många ändar.
          </note>
          <note>
            Den korta taletid som står till förfogande räcker inte till för
            allt som man vill säga. Helt kort vill jag dock nämna att vi i
            vårt parti har lagt fram olika förslag som också skulle vara till
            hjälp när det gäller att minska arbetslösheten. Det gäller t.ex.
            att konjunkturanpassa arbetstiden genom att lagligen besluta att
            facket och företagsledningen till 80--
          </note>
          <note>
            120 % får bestämma hur arbetstiden skall förläggas.
          </note>
          <note>
            Konjunkturerna svänger ju hela tiden, men arbetstiden ligger
            hela tiden fast. Låt förnuftiga människor få en ram för att fatta
            de här besluten lokalt. Vi har även föreslagit att dispens beviljas
            när det gäller LAS för att kortsiktigt få ut arbetslösa i arbete.
            Men de förslagen finns det ju möjligheter att diskutera senare.
          </note>
          <note type="speaker">
            Anf. 66 ARNE KJÖRNSBERG (s) replik:
          </note>
          <note>
            Herr talman! Jag tycker att några av Bo G Jenevalls tankar är
            intressanta. Jag tror att det finns alla skäl i världen att diskutera
            dem. Men jag skriver inte under på exakt allt som han sade.
          </note>
          <note>
            Bo G Jenevall har dock ett trovärdighetsproblem.
          </note>
          <note>
            Han säger ju att han i det här fallet vill vidta åtgärder i form
            av en sänkning av den s.k.
          </note>
          <note>
            byggmomsen. Men Bo G Jenevall tryckte på jaknappen när vi hade
            att fatta beslut om indragningar inom bostadssektorn. Han har
            bidragit till att bostadssubventionerna minskats med 3 miljarder
            kronor bara på de fastigheter som har räntesubventioner. Däri
            ligger Bo G Jenevalls problem.
          </note>
          <note>
            Tydligen kan man ge med ena handen och ta med den andra. Men
            det är inte säkert att det blir så effektivt. Självfallet finns
            det problem.
          </note>
          <note>
            Ordföranden i Byggmästareföreningen i västra
          </note>
          <note>
            Sverige har bett sina medlemsföretag att titta i sina orderböcker
            för att se vad som finns där samt att beräkna hur många byggnadsarbetare
            som blir arbetslösa i Västsverige. Det handlar alltså inte om
            prognoser, utan man har tittat i sina orderböcker.
          </note>
          <note>
            Nämnde ordförande har haft kontakt med alla företag som är medlemmar
          </note>
          <note>
            Byggmästareföreningen i västra Sverige, och han säger att i höst
            och i vinter kommer 50 % av byggnadsarbetarna i Västsverige att
            bli arbetslösa.
          </note>
          <note>
            Jag har kontrollerat uppgiften med Byggnads avdelning 13. Arbetsgivare
            och arbetstagare är helt ense. Jag tycker således att Bo G Jenevalls
            tankar är intressanta. Det finns skäl att fundera över dessa saker.
            Men, Bo G Jenevall, trovärdigheten är som sagt inte särskilt stor.
            Man kan inte göra både--och, utan man måste bestämma sig.
          </note>
          <note type="speaker">
            Anf. 67 BO G JENEVALL (nyd) replik:
          </note>
          <note>
            Herr talman! Jag brukar försöka hålla mig borta från argumentation
            om vad som är trovärdigt eller inte och om detta med att trycka
            på knappar hit och dit.
          </note>
          <note>
            Men i bostadsutskottet, där jag numera sitter med, företräder
            jag ett majoritetsbeslut i utskottet --
          </note>
          <note>
            faktiskt tillsammans med Socialdemokraterna --
          </note>
          <note>
            som gäller andra åtgärder i de här sammanhangen.
          </note>
          <note>
            Jag delar också den uppfattning som kommer till uttryck i det
            beslut som fattats i finansutskottet, där jag tidigare satt med,
            nämligen att det är nödvändigt med besparingar för att åstadkomma
            den totala besparingseffekten i samhället. Det här är en svår
            problematik.
          </note>
          <note>
            Jag vill hela tiden blicka framåt och försöka att i någon mån
            bidra till att vi gör någonting positivt.
          </note>
          <note>
            Det finns väldigt många positiva tankar hos enskilda människor
            i det här huset, men det är alltid politiken och de politiska
            hindren som gör att de inte blir genomförda.
          </note>
          <note>
            Jag tycker att det var roligt att höra att Arne
          </note>
          <note>
            Kjörnsberg var positiv till den tanke jag framförde.
          </note>
          <note>
            Låt oss då inrikta oss på det och diskutera den praktiska sidan
            för att se om vi kan komma fram till en lösning som verkligen
            ger effekt.
          </note>
          <note type="speaker">
            Anf. 68 ARNE KJÖRNSBERG (s) replik:
          </note>
          <note>
            Herr talman! Bo G Jenevall, i den här kammaren sitter politiker
            som har att utöva politik. Kom inte dragande med att det går politik
            i frågorna! Detta är politik.
          </note>
          <note>
            Den ensamstående sömmerskan som jag talade om, som har en hyra
            på 4 300 kr och inte klarar det, utan måste flytta till en mindre
            lägenhet, måste välja ett hus som är byggt före 1980. Hus byggda
            efter det året kommer att drabbas av Bo G
          </note>
          <note>
            Jenevalls ja-tryckning. Det innebär att hyran kommer att gå upp
            där 1994, 1995 och 1996. Bo G
          </note>
          <note>
            Jenevall, det är politik. Det är det som räknas för människor
            i vardagen.
          </note>
          <note>
            Ekonomisk politik är inte bara teorier. Det är inte bara statsskuld,
            suboptimering och vad det är ni talar om. Detta är verkligheten
            i vardagen för människor. Det är det man måste resonera om. I
          </note>
          <note>
            varje fall uppfattar jag min uppgift som företrädare för ett
            antal socialdemokratiska väljare i
          </note>
          <note>
            Sjuhäradsbygden på det sättet.
          </note>
          <note type="speaker">
            Anf. 69 BO G JENEVALL (nyd) replik:
          </note>
          <note>
            Herr talman! Det är just det som är problemet, att det är politik.
            Jag tror inte att människor som står utanför politiken uppskattar
            det särskilt mycket.
          </note>
          <note>
            Jag blir mycket förvånad när vi får referensen till den här sömmerskan.
            Jag tycker att det är tänkvärt.
          </note>
          <note>
            Men det jag talade om var att ge kanske 74 000
          </note>
          <note>
            människor av dem som i dag är arbetslösa ett arbete. Den här
            sömmerskan kanske har en man som är byggnadsarbetare och är arbetslös.
            Jag tror att de tillsammans skulle bli mycket glada om han kunde
            komma ut i arbete. Då skulle de gemensamt få en bättre ekonomi.
          </note>
          <note>
            Arne Kjörnsberg talade om verkligheten. Jag tillåter mig påstå
            att jag kanske står den litet närmare, eftersom jag kom in senare
            i politiken än
          </note>
          <note>
            Arne Kjörnsberg gjorde. Jag har alltså varit i näringslivet hela
            mitt yrkesliv.
          </note>
          <note>
            Jag ser frågan från den pragmatiska sidan. Det vet jag att Arne
            Kjörnsberg innerst inne också gör.
          </note>
          <note>
            Men politiken skapar politiska hinder. Vi har en situation där
            vi inte har råd med det. Göran Persson talade i dag om samförstånd,
            vilket jag hoppas att han menade någonting med, även om han senare
            tog avstånd både från moderater och nydemokrater. Samförståndet
            kanske inte var så mycket värt. Men låt oss försöka samverka.
            Det är landet det gäller. Att få fart på ekonomin och därmed arbetena
            måste vi sätta i första rummet.
          </note>
          <note>
            Andre vice talmannen anmälde att Arne
          </note>
          <note>
            Kjörnsberg anhållit att till protokollet få antecknat att han
            inte ägde rätt till ytterligare replik.
          </note>
          <note type="speaker">
            Anf. 70 EVA ZETTERBERG (v):
          </note>
          <note>
            Herr talman! Det är lätt att få uppfattningen att ekonomi är
            någonting som enbart män sysslar med.
          </note>
          <note>
            Men som både Arne Kjörnsberg och Johan
          </note>
          <note>
            Lönnroth tidigare har visat drabbar dålig ekonomi i högsta grad
            även kvinnor; den sömmerska som blir arbetslös eller den omskolade
            bibliotekarien som inte får jobb.
          </note>
          <note>
            Jag skulle i den här ekonomidebatten vilja gå till ett, som jag
            uppfattar det, tungt dokument, nämligen regeringens regeringsförklaring,
            som vi fick vid riksdagens öppnande. Där framförde statsministern:
          </note>
          <note>
            ''Sveriges förnyelse är en utmaning för hela folket.
          </note>
          <note>
            Den kräver av oss alla hårt arbete, sparande och sunda långsiktiga
            investeringar.''
          </note>
          <note>
            Det 15 sidor långa talet innehåller väldigt många ord om fortsatta
            ''reformer'', fortsatt hårt arbete.
          </note>
          <note>
            Men trots att det här talet är påfallande långt saknas viktiga
            ord eller begrepp. Kan ni gissa vilka?
          </note>
          <note>
            De begrepp jag efterlyser är rättvisa och solidaritet.
          </note>
          <note>
            Dessa begrepp är nödvändiga att ha som utgångspunkt när man efterlyser
            och faktiskt kräver att landets invånare skall spara, arbeta hårt
            och trots detta kanske ändå få sämre ekonomisk standard. Men begreppet
            rättvisa, som faktiskt innehåller bara åtta bokstäver, är tydligen
            alltför långt för att få plats i en moderat regeringsförklaring.
          </note>
          <note>
            Därför, herr talman, är det med större glädje som jag har tagit
            del av ett annat dokument i ekonomiska frågor, nämligen det s.k.
          </note>
          <note>
            biskopsbrevet från maj 1993. Det har titeln Rika och fattiga,
            ett brev från svenska kyrkan om rättfärdighet och moral i global
            ekonomi.
          </note>
          <note>
            Utgångspunkten för det här dokumentet är det jubelår som Svenska
            kyrkan firar i år. Namnet kommer från hebreiskans ''jobel'', ett
            vädurshorn som användes för att blåsa in ett friår vart femtionde
            år. Ursprunget finns skildrat i Tredje
          </note>
          <note>
            Moseboken.
          </note>
          <note>
            Huvudtankar för friåret var personlig frihet, respekt för naturen
            och ekonomisk återupprättelse.
          </note>
          <note>
            Särskild kritik riktades mot dem som gjort sig oskäliga vinster
            på de fattigas bekostnad. Slavar skulle friges.
          </note>
          <note>
            I biskopsbrevet lyfter man fram de globala orättvisorna. Man
            lyfter fram hur de fattiga länderna dignar under skuldbördan och
            blir allt fattigare. Klyftan mellan fattiga och rika växer.
          </note>
          <note>
            Samma grundproblem återfinner vi dock inom
          </note>
          <note>
            Sverige. Även här växer faktiskt klyftorna.
          </note>
          <note>
            Det bibliska friåret gick tillbaka till en djup livs- och samhällserfarenhet.
            ''Om alltför många blivit fattiga eller medellösa och rikedomen
            samlas på bara några få, avstannar den ekonomiska utvecklingen.
            Alla förlorar.''
          </note>
          <note>
            Det biskoparna efterlyser är ett ordentligt uppvaknande med föresatsen
            att göra helt om, hebreiskans teschuvah, som betyder just omvändelse.
            Det är nödvändigt för den rika världen i förhållande till den
            fattiga.
          </note>
          <note>
            Herr talman! Jag skulle vilja göra frågeställningen ännu mer
            konkret vad gäller ekonomisk och social rättvisa i dagens Sverige.
            Till min hjälp hade jag i dag helst velat ha en gammaldags svart
            tavla och en vanlig skolkrita, så att jag på ett enkelt sätt hade
            kunnat göra en balansräkning. På den ena sidan kunde man sätta
            upp hur regeringen har slösat, på den andra hur man har sparat.
            Jag tror att det skulle bli mycket enklare att se hur man har
            slösat bort resurser på dem som faktiskt har pengar och medel
            i dag, medan man har sparat på dem som har det sämre ställt.
          </note>
          <note>
            Tiden tillåter bara några enstaka nedslag bland dessa frågor.
            Jag kan exempelvis nämna JAS-
          </note>
          <note>
            satsningen, som kostar minst 60 miljarder. För militärens övning
            Orkan blev notan över 300
          </note>
          <note>
            miljoner. Ett av de senaste exemplen är utförsäljningen av statliga
            aktier -- Celsius -- där
          </note>
          <note>
            ''gåvan'' från svenska staten till privatpersoner och banker
            slutade på närmare en miljard. Vi har sänkt aktieskatt, sänkt
            förmögenhetsskatt och sänkt skatt på gåvor, privatisering av skolor,
            m.m.
          </note>
          <note>
            Vårdnadsbidraget har nämnts. Ett annat bra exempel är att man
            kommer att underlätta för ekonomiskt välbeställda familjer att
            skaffa sig pigor. Detta var bara några exempel. Det finns fler.
          </note>
          <note>
            Vad har vi på den andra sidan? Jo, sänkning av arbetslöshetsersättning
            och sjukersättning, karensdagar. Vi har neddragningar på komvuxstudier.
            Vi har rädslan hos synskadade och andra handikappade för att drabbas
            av förändringar på arbetsrättens område, där man skall göra det
            möjligt för arbetsgivaren att sparka den som har ett handikapp
            och inte är fullt producerande. Det finns många andra exempel
            inom sjukvård, inom socialtjänst och inom äldreomsorg och barnomsorg.
            Vi har som sagt ett samhälle som utvecklas alltmer ojämlikt och
            därför inte heller blir särskilt ekonomiskt framgångsrikt.
          </note>
          <note>
            Den här listan kan alltså göras mycket lång. Jag vill här inte
            upprepa alla övriga exempel som Johan
          </note>
          <note>
            Lönnroth och även Arne Kjörnsberg har framfört.
          </note>
          <note>
            Men det är mycket klart hur regeringen medvetet har satsat på
            att de som har skall få mer och att från dem som inte har skall
            det tagas.
          </note>
          <note>
            Herr talman! Jag vill till sist ställa en fråga till regeringen,
            som dock lyser med sin frånvaro, så det får bli till regeringens
            talesmän här i riksdagen, vilka inte heller verkar vara alltför
            många just nu.
          </note>
          <note>
            Frågan gäller biskopsbrevet -- jag vill återkomma till det. Hur
            har ni tagit del av biskopsbrevet? Delar ni biskoparnas tankar
            om nödvändigheten av rättfärdighet och moral i global ekonomi?
            Ämnar ni omsätta det i praktiken för att åstadkomma social och
            ekonomisk rättvisa i Sverige?
          </note>
          <note type="speaker">
            Anf. 71 STIG GRAUERS (m):
          </note>
          <note>
            Herr talman! I den samhällsdebatt som vi för i dag kan man spåra
            två olika synsätt. Båda dessa har som mål att vända de ekonomiska
            kurvorna uppåt, dem som indikerar tillväxt.
          </note>
          <note>
            Det ena synsättet domineras av tankar på stimulans av konsumtionen
            på bekostnad av sparandet.
          </note>
          <note>
            Det andra synsättet domineras av en mobilisering av de tillväxtskapande
            faktorerna i samhället.
          </note>
          <note>
            Företrädarna för det förra synsätt hävdar att en konsumtionsökning
            ökar den inhemska efterfrågan, vilket i sin tur ökar sysselsättningen.
          </note>
          <note>
            Därigenom minskas behovet av arbetsmarknadsinsatser.
          </note>
          <note>
            Den uppoffring som krävs för att nå det uppsatta målet är, säger
            man, en minskning av sparandet. I
          </note>
          <note>
            övrigt förutsätter man att allt annat förblir lika.
          </note>
          <note>
            Vad som är intressant när man skall bedöma detta synsätt är att
            se om uppoffringen, ett starkt minskat sparande, är rimlig, är
            värd sitt pris i relation till de tänkta effekterna.
          </note>
          <note>
            Jag menar att det inte finns något sparutrymme att ianspråkta.
            När det inte finns, ökas utlandsskulden.
          </note>
          <note>
            På det sättet har man ännu en gång övervältrat kostnader från
            dagens till morgondagens generationer, något som pågått alltför
            länge.
          </note>
          <note>
            Låt mig först reda ut hur jag ser på det totala sparandet i samhället.
            Jag skulle vilja säga att det består av två komponenter, som är
            lika viktiga när vi skall bedöma den uppoffring av sparandet som
            det här är tal om. Den ena komponenten är det
          </note>
          <note>
            ''reala sparandet'', dvs. investeringarna i ekonomin. Den andra
            är det ''finansiella sparandet''.
          </note>
          <note>
            Principiellt är sparandet inget annat än ett mått på hur de ekonomiska
            resurserna disponeras över tiden. Avsätter man resurser till reala
            investeringar, minskar man konsumtionen i dag, samtidigt som man
            öppnar möjligheter för ökad konsumtion i framtiden. Eftersom ingen
            tänker sig att minska dagens konsumtion, är det ju motsatsen som
            eftersträvas. Det synes inte vara aktuellt för förespråkarna för
            det första synsättet att brandskatta det ''reala sparandet''.
          </note>
          <note>
            Beträffande det ''finansiella sparandet'' kan vi notera att detta
            är liktydigt med bytesbalansens saldo. Uppstår det ett underskott
            i detta saldo, dvs.
          </note>
          <note>
            är det ''finansiella sparandet'' negativt, då måste det täckas
            genom nyupplåning utomlands. Resultatet av ett sådant förfarande
            blir att utlandsskulden ökar och med den ökar också räntebelastningen,
            vilket i sin tur minskar utrymmet för framtida tillväxt.
          </note>
          <note>
            Låt oss då se på sparandet för att bedöma utrymmet.
          </note>
          <note>
            När det först gäller det ''reala sparandet'' kan vi konstatera
            att detta, med undantag för några enstaka år, har minskat sedan
            mitten av 70-talet.
          </note>
          <note>
            Att minska det ytterligare till förmån för ökad konsumtion vore
            enbart att skjuta på problemen och förstora dem.
          </note>
          <note>
            Beträffande det ''finansiella sparandet'' har vi sedan 1976 haft
            ett bytesbalansunderskott, dvs. ett negativt ''finansiellt sparande''.
            Förra året var detta drygt 2 %, och det har pendlat mellan 2 %
            och 3 %
          </note>
          <note>
            av BNP under snart 20 år.
          </note>
          <note>
            Med dessa siffror i perspektiv av synsättet att ianspråkta sparandet
            för att stimulera konsumtionen måste man konstatera att det är
            totalt orealistiskt. Det finns inget sparande att ianspråkta.
            Tvärtom har vi sedan länge en sparandebrist i landet. Noterar
            man därtill att vårt totala sparande, som bör ligga på OECD- och
            EG-
          </note>
          <note>
            nivå, 19--20 %, nu successivt sjunkit så att det 1992
          </note>
          <note>
            låg på ca 14 %, inser man att detta inte är en framkomlig väg.
          </note>
          <note>
            Det andra synsättet, representerat av regeringspartiernas företrädare,
            bygger på en målmedveten strategi för tillväxt som grund för välfärd
            och sysselsättning. Enligt denna skall det löna sig att arbeta
            och att investera för framtiden.
          </note>
          <note>
            Riktlinjerna för den ekonomiska politiken enligt detta synsätt
            är bl.a.:
          </note>
          <note>
            Att skapa ett gott företagsklimat.
          </note>
          <note>
            Att bekämpa arbetslösheten såväl kortsiktigt som långsiktigt.
          </note>
          <note>
            Att bekämpa inflationen som förutsättning för lägre räntor och
            återskapad tillväxt.
          </note>
          <note>
            Att minska underskottet i de offentliga finanserna.
          </note>
          <note>
            Allt detta kan vi åstadkomma bara genom att öka sparandet, inte
            genom att minska det.
          </note>
          <note>
            Herr talman! Synsättet att nu stimulera konsumtionen genom att
            ianspråkta ett sparande som redan är för lågt är inte realistiskt.
            Det innebär enbart en återgång till den politik som till stora
            delar förorsakat den kris vi nu har. Att återgå till den vore
            förödande.
          </note>
          <note type="speaker">
            Anf. 72 ARNE KJÖRNSBERG (s) replik:
          </note>
          <note>
            Herr talman! Det var ett intressant resonemang.
          </note>
          <note>
            Jag är rädd att jag inte hängde med hela tiden, men jag skall
            försöka översätta det till verkligheten, den verklighet som vi
            befinner oss i nu.
          </note>
          <note>
            I september för två år sedan var statsskulden 550
          </note>
          <note>
            miljarder kronor. Det är ett jättebelopp. Jag sysslar med dessa
            frågor varenda dag, och jag kan inte greppa det, men jag kan göra
            en jämförelse. Nu är statsskulden 1 051 miljarder kronor -- det
            var den för fjorton dagar sedan. Den har alltså ökat med drygt
            500 miljarder. Det är 17 gånger så mycket som försvaret kostar.
            Så mycket har herrarna lånat upp på två år, och ni talar om att
            spara!
          </note>
          <note>
            Nästa år kommer ni att få låna 45 miljarder kronor, mer än vad
            försvaret kostar, för att betala ut i akasseersättning och kontant
            arbetsmarknadsstöd.
          </note>
          <note>
            Man ställer ett krav på dem som skall få dessa pengar: De får
            inte arbeta. Detta är inte bra och sund ekonomi, detta är inte
            sparande. Det är att slänga i väg pengarna när man i stället kunde
            använda dem för offensiva satsningar, kompetenshöjning, utbildning
            och kunde låta företagen göra direktavskrivningar. Att i det här
            desperata läget sänka momsen är -- jag erkänner det -- en chansning
            när man har 600 000 arbetslösa.
          </note>
          <note>
            Ingen i denna kammare har egna minnen av hur det förhöll sig
            förra gången. När det är så måste man, förlåt mig, chansa. Det
            ni har gjort är att ni har ökat statsskulden med 500 miljarder
            kronor på två år.
          </note>
          <note>
            Det visar sig att det inte fungerar.
          </note>
          <note>
            Detta var mitt sätt att försöka översätta herr
          </note>
          <note>
            Grauers -- jag erkänner -- mycket intressanta tankar till den
            ekonomiska verkligheten i Sverige hösten 1993.
          </note>
          <note type="speaker">
            Anf. 73 STIG GRAUERS (m) replik:
          </note>
          <note>
            Herr talman! Arne Kjörnsberg framställer statsskulden som något
            slags gemensamt konto i debatten om sparandet. Jag kan i stora
            delar hålla med honom om att man kan ifrågasätta varför statsskulden
            har skenat i väg på ett så okontrollerat sätt som den faktiskt
            har gjort. Ett viktigt svar på detta är just det förhållandet
            att vi under 70- och 80-
          </note>
          <note>
            talet avsatte för litet pengar till sparande, för litet pengar
            till de välståndsskapande krafter som ligger i investeringar i
            samhället. Vi konsumerade för mycket, vi tog ut för mycket för
            vår dagliga konsumtion och vi undvek att se allvaret i detta.
          </note>
          <note>
            Effekten blev precis den som Arne Kjörnsberg här nämnde: Vi fick
            en galopperande statsskuld.
          </note>
          <note>
            I det läge som vi nu har finns det inget annat att göra än att
            använda den som ett slags resultatutjämningspost i väntan på att
            de nya initiativ som regeringen har tagit börjar fungera och verka
            i samhället. Endast på det sättet kan vi rätta till ekonomin och
            få balans i den.
          </note>
          <note type="speaker">
            Anf. 74 ARNE KJÖRNSBERG (s) replik:
          </note>
          <note>
            Herr talman! Det stora övergripande problemet, herr Grauers,
            är att ni skrev programmet Ny start för Sverige mitt under brinnande
            högkonjunktur när hjulen snurrade så fort som de någonsin kunde.
          </note>
          <note>
            Sedan tillämpar ni det programmet i den djupaste lågkonjunktur
            som vårt land har upplevt efter andra världskriget. Det är där
            problemet ligger.
          </note>
          <note>
            Samtidigt som världskonjunkturen går ner stramar ni åt extra
            mycket här hemma. Då hjälper det inte att sänka skatten för dem
            som kan sälja aktier eller för dem som sparar i privata pensionsförsäkringar.
          </note>
          <note>
            De är för få och kan därför inte bidra till att höja efterfrågan.
          </note>
          <note>
            Vi har t.ex. en fabrik i Tibro som tillverkar möbler.
          </note>
          <note>
            På ett annat ställe ligger en butik, där folk skall handla möblerna.
            Men folk vågar inte köpa några möbler, därför att man tror att
            läget kan bli ännu värre nästa år. Då kan inte möbelfabriken i
            Tibro tillverka flera möbler. Krångligare än så är det faktiskt
            inte. Nationalekonomiska teorier i all ära, men detta är vad det
            handlar om. Det är därför som man i Sveriges möbelcentrum Tibro
            har en arbetslöshet på mellan 30 % och 40 %. Jag hade kunnat ta
            upp tvättmaskiner eller någonting annat som exempel. Nu råkade
            jag ta möbler, men detta är allmängiltigt. Ni har stramat åt för
            hårt. Därför blir människor arbetslösa, därför skenar underskottet
            i budgeten och därför stiger statsskulden.
          </note>
          <note type="speaker">
            Anf. 75 STIG GRAUERS (m) replik:
          </note>
          <note>
            Herr talman! Jag kan avslöja för Arne Kjörnsberg att vi kände
            till vart utvecklingen var på väg, när vi skrev vårt program Ny
            start för Sverige. Vi försökte att upplysa om att Sverige var
            på väg åt fel håll, men
          </note>
          <note>
            Arne Kjörnsberg och hans partivänner ville inte höra på detta.
            I stället målade man upp en bild av att vi nu hade nått vändpunkten,
            att vi skulle gå vidare och att allt var ljust och bra. Så visade
            sig sedan inte vara fallet. Jag noterar med beklagande att vi
            hade rätt.
          </note>
          <note>
            Arne Kjörnsberg beskrev en verklighet från
          </note>
          <note>
            Sjuhäradsbygden. Jag tvivlar inte alls på att den verklighetsbeskrivningen
            är riktig, men problemet är fortfarande att det tar tid att införa
            de instrument som behövs för att rätta till ekonomin i Sverige.
          </note>
          <note>
            Man skall komma ihåg att vi har förlorat ett par hudra tusen
            jobb på att svenska företag har etablerat tillverkning utomlands.
            Varför? Jo, de --
          </note>
          <note>
            precis som vi moderater -- insåg att med den politik som då fördes
            i Sverige var det inte möjligt att ha en produktion här i landet.
            Dessa företag trodde på sina produkter och man beslutade sig för
            att förlägga produktionen i rätt land, där den var lönsam och
            där klimatet var lönsamt.
          </note>
          <note>
            Andre vice talmannen anmälde att Arne
          </note>
          <note>
            Kjörnsberg anhållit att till protokollet få antecknat att han
            inte ägde rätt till ytterligare replik.
          </note>
          <note type="speaker">
            Anf. 76 ROSE-MARIE FREBRAN (kds):
          </note>
          <note>
            Herr talman! Under de närmaste åren kommer den höga och än så
            länge stigande arbetslösheten att vara det övergripande problemet
            i svensk ekonomi.
          </note>
          <note>
            Socialdemokratiska företrädare har anklagat regeringspartierna
            för att ha orsakat den höga arbetslösheten eller åtminstone för
            att ha låtit den skjuta i höjden. Det finns enskilda socialdemokrater
            som t.o.m. har påstått att regeringen vill ha hög arbetslöshet.
            Självkritik och ödmjukhet däremot lyser helt och hållet med sin
            frånvaro.
          </note>
          <note>
            Ändå vet vi att det var 1989/90 som alla kurvor började peka
            åt fel håll i svensk ekonomi -- långt innan den nuvarande regeringen
            tillträdde. Och när arbetslösheten steg 1990 satte den socialdemokratiska
            regeringen inte in åtgärder. I
          </note>
          <note>
            slutet av 1990 krävde Villy Bergström, chef för
          </note>
          <note>
            Fackföreningsrörelsens institut för ekonomisk forskning, att
            regeringen skulle satsa på arbetsmarknadspolitiska åtgärder för
            att dämpa effekterna av lågkonjunkturen. I november 1990
          </note>
          <note>
            sade Villy Bergström: ''Det är tragiskt att socialdemokraterna
            överger den fulla sysselsättningspolitiken och går in för öppen
            arbetslöshet.''
          </note>
          <note>
            När det på våren var 14 000--15 000 varsel per månad var Allan
            Larsson njugg mot AMS. Och man borde ha stimulerat efterfrågan
            1991, därför att sedan skulle det vara för sent. Men så skedde
            inte. Vi minns i stället Allan Larssons berömda vändpunkt i valrörelsen
            1991.
          </note>
          <note>
            Expertgruppen för arbetsmarknadspolitiska utvärderingsstudier
            (EFA) bekräftar den här bilden i betänkandet Politik mot arbetslöshet
            (SOU
          </note>
          <note>
            1993:43). Expertgruppen skriver: ''När arbetslösheten i Sverige
            steg från en mycket låg nivå andra halvåret 1990 ökade inte antalet
            personer i åtgärder. Inte heller under 1991 ökade de arbetsmarknadspolitiska
            insatserna i sådan utsträckning att en kraftig uppgång i arbetslösheten
            undveks. Perioden 1990/91 kan därför ur svensk arbetsmarknadspolitisk
            synpunkt karaktäriseras som att åtgärderna sattes in sent och
            i begränsad omfattning.''
          </note>
          <note>
            I dag säger Villy Bergström att socialdemokraterna kommer att
            få skörda den politik de själva initierat, om de kommer till makten
            1994.
          </note>
          <note>
            Det s-regeringen borde ha gjort 1990/91 tvingades den tillträdande
            fyrpartiregeringen att göra i ett ogynnsammare läge. Men det fanns
            inget val. Den öppna arbetslösheten kunde inte få fortsätta att
            rasa i höjden utan att man satte in kraftfulla arbetsmarknadspolitiska
            åtgärder. Regeringen har utnyttjat arbetsmarknadspolitiken maximalt
            i kampen mot arbetslöshetens gissel.
          </note>
          <note>
            Herr talman! Budgetunderskottet är nu så stort att det är omöjligt
            att tänka sig stimulanser via ytterligare underbalanseringar.
            Vi kan helt enkelt inte riskera räntehöjningar och fortsatt försvagad
            krona. Det vore ett risktagande av oförsvarligt mått. Dagens situation
            är så olik allt vi tidigare har erfarenhet av att ett användande
            av keynesianska instrument vore ett dumdristiskt experiment.
          </note>
          <note>
            Att saneringsprogrammet för statens finanser måste genomföras
            står i dag klarar än någonsin.
          </note>
          <note>
            Om det är något som skapar oro bland ekonomins aktörer, är det
            statens budgetunderskott och upplåningsbehov. Det är viktigt att
            det står klart --
          </note>
          <note>
            bortom alla tvivel -- att ambitionerna inte kommer att sänkas
            när det gäller ansträngningarna att få ordning på statens finanser.
          </note>
          <note>
            Alla bedömare är i dagsläget överens om att
          </note>
          <note>
            Sverige nu går in i en tillväxtfas. I det läget borde alla goda
            krafter i samverkan sträva åt samma håll.
          </note>
          <note>
            Förra veckans partiledardebatt här i kammaren pekade tyvärr i
            en annan riktning.
          </note>
          <note>
            Socialdemokraternas partiledare stängde dörrarna till samverkan.
            Dagen efter beskyllde Dagens
          </note>
          <note>
            Industris ledarskribent riksdagen för att missa chansen att ta
            ledningen i en konstruktiv debatt.
          </note>
          <note>
            Grälsjukan vilade tung över parlamentet. Och då hade vi ändå
            alla fått en blomsterhälsning från
          </note>
          <note>
            Handelstjänstemannaförbundet med en förhoppning om att det här
            året skall komma att präglas av samförstånd i stället för konfrontation.
          </note>
          <note>
            Störningar i det politiska läget skapar oro inom ekonomin. Det
            är därför som överorden och retoriken borde få stå tillbaka för
            en konstruktiv diskussion om den nödvändiga politiken. Förra hösten
            ledde en yttre fiendes attacker på vår valuta till gemensamma
            tag. Budgetunderskottets och arbetslöshetens storlek borde i dag
            var tillräcklig anledning för nya gemensamma tag. Jag är övertygad
            om att det skulle hälsas på samma positiva sätt av svenska folket
            som för ett år sedan.
          </note>
          <note>
            Herr talman! Ingen regering kan skapa riktiga jobb. Men varje
            regering har ansvar för att skapa förutsättningar för riktiga
            jobb. Det är denna uppgift som nu måste få högsta prioritet i
            regeringens och riksdagens arbete det närmaste året.
          </note>
          <note type="speaker">
            Anf. 77 ARNE KJÖRNSBERG (s) replik:
          </note>
          <note>
            Herr talman! Rose-Marie Frebran, för två år sedan var den öppna
            arbetslösheten 2,5 %. Nu är den
          </note>
          <note>
            10 %. Under dessa två år har vi haft en borgerlig regering. Regeringsunderlaget
            består till en del av
          </note>
          <note>
            Rose-Marie Frebran. Skyll inte på mig! Det är ni som har ansvaret.
          </note>
          <note>
            I kompletteringspropositionen i våras skrev finansministern --
            under förutsättning att ni får fortsätta att driva er ekonomiska
            politik -- att om fem år, dvs. år 1998, skall 11 % stå utanför
            arbetsmarknaden. Det är inte jag som påstår detta, utan det är
            ni. Det är finansministern som påstår detta, och nu kommer ni
            och ber om att vi skall stödja en sådan politik.
          </note>
          <note>
            Hälsningen från HTF handlar om att vi skall försöka hitta konstruktiva
            lösningar vad gäller arbetsrätten. För ett år sedan, när vi förhandlade
            om krispaketen, var vi överens om att dessa frågor skulle hanteras
            i förtroendefull anda. Vad skedde?
          </note>
          <note>
            Jo, regeringen hade kräftskiva, eller vad det var för sorts skiva,
            på Harpsund. Sedan gick man ut med ett pressmeddelande, där man
            utan att ha resonerat med oss socialdemokrater talade om hur det
            skulle vara. Ni är inte så pass mycket kvinnor och karlar att
            ni ens kan stå för underskrivna överenskommelser. Sedan kommer
            ni och säger: Vi hoppas att frågorna skall hanteras i förtroendefull
            anda. Ni begär faktiskt litet väl mycket.
          </note>
          <note>
            Att det skall vara bortom varje tvivel hur budgetunderskottet
            skall hanteras, är inte särskilt trovärdigt, när ni veckan innan
            ger ungefär 600
          </note>
          <note>
            miljoner kronor som en skänk från ovan till nuvarande aktieägare
            i ABB, Astra och Procordia.
          </note>
          <note>
            Begär inte att vi skall ställa upp på en politik som innebär
            att man skall skänka pengar till redan förmöget folk! Ni kommer
            aldrig att få oss att ställa upp på det.
          </note>
          <note>
            Anf. 78 ROSE-MARIE FREBRAN (kds)
          </note>
          <note>
            replik:
          </note>
          <note>
            Herr talman! Jag vill börja med att kommentera det sistnämnda,
            aktieskatten. Som jag sade har varje regering ett ansvar för att
            skapa förutsättningar för jobb. De skattepengar som tas in på
            aktier skapar inga jobb, men de pengar som kvarstår i näringslivet
            kan investeras. Man kan satsa eget kapital, och på det sättet
            skapa nya jobb. De förändringar som nu på olika sätt genomförs
            är till för att skapa bättre förutsättningar för företagen.
          </note>
          <note>
            Trovärdigheten när det gäller det socialdemokratiska alternativet
            finns inte ens hos alla inom det egna ledet. Jag vill gärna återge
            vad
          </note>
          <note>
            SSU-ordföranden Karl-Petter Thorwaldsson skrev i
          </note>
          <note>
            DN: Självfallet går det inte att regera landet utifrån
          </note>
          <note>
            Socialdemokraternas budgetalternativ, som bygger på odefinierade
            besparingar men rejäla skattehöjningar både för privatpersoner
            och företag.
          </note>
          <note>
            Villy Bergström, som jag tidigare hänvisade till, underkänner
            också den socialdemokratiska skuggbudgeten. Det går inte att ta
            landet ur krisen på ett oansvarigt sätt. Han har ändå den tilltron
            till
          </note>
          <note>
            Socialdemokraterna att de, om de kommer tillbaka i regeringsställning,
            inte kommer att driva en sådan politik, utan att de då kommer
            att föra en stram budgetpolitik. Som sagt, om olyckan skulle vara
            framme, får man verkligen hoppas att det blir på det sättet.
          </note>
          <note type="speaker">
            Anf. 79 ARNE KJÖRNSBERG (s) replik:
          </note>
          <note>
            Herr talman! Först en praktisk fråga. Det kan förefalla oartigt
            att resa sig upp och gå omkring här i kammaren, men det är en
            förutsättning för att jag skall höra vad meddebattörerna säger.
            Det var därför som jag gick fram här. Annars skulle jag tvingas
            att vara oartig och svara på något helt annat än vad min ärade
            meddebattör tar upp.
          </note>
          <note>
            Rose-Marie Frebran säger att en regering har ansvar för att skapa
            jobb, och att man inte skapar några jobb genom att ta in skatter
            på aktievinster.
          </note>
          <note>
            Rose-Marie Frebran, att ge en skänk från ovan på
          </note>
          <note>
            30 miljarder kronor, vilket motsvarar tre fjärdedelar av statsbidraget
            till kommunerna, till dem som redan är aktieägare skapar inga
            jobb. Låt då pengarna i stället vara kvar i näringslivet för att
            dessa jobb skall kunna skapas! Ställ krav på företagen! Ni bara
            delar ut pengarna. De som redan nu äger aktier i Procordia, Astra
            och ABB, ger ni drygt 600 miljoner kronor. Detta är en del av
            de 30
          </note>
          <note>
            miljarder kronorna som ni skall sprida ut över landets aktieägare.
            Sedan rear ni landets gemensamma egendomar. Om man hade fått köpa
            aktier för 10 000 kronor i Celsius den 3 juni, hade man den första
            börsdagen därefter, den 12 juni, kunnat sälja dem för 14 400 kronor.
            Då hade man tjänat 4 400 kronor på nio dagar utan att göra ett
            skapandes grand. Detta är regeringens sätt att gödsla de redan
            rika.
          </note>
          <note>
            Anf. 80 ROSE-MARIE FREBRAN (kds)
          </note>
          <note>
            replik:
          </note>
          <note>
            Herr talman! Jag vill gå in på den principiella frågan när det
            gäller aktiebeskattningen. Vi har i dag en dubbelbeskattning.
            Jag vill fråga Arne Kjörnsberg beträffande den principen: Vill
          </note>
          <note>
            Socialdemokraterna ha kvar dubbelbeskattningen?
          </note>
          <note>
            Tänker Socialdemokraterna riva upp ett beslut om att ta bort
            dubbelbeskattningen?
          </note>
          <note>
            Andre vice talmannen anmälde att Arne
          </note>
          <note>
            Kjörnsberg anhållit att till protokollet få antecknat att han
            inte ägde rätt till ytterligare replik.
          </note>
          <note type="speaker">
            Anf. 81 EVA ZETTERBERG (v) replik:
          </note>
          <note>
            Herr talman! Rose-Marie Frebran talar inkännande om arbetslöshetens
            gissel och om behovet av nya jobb. Men jag undrar hur dessa nya
            jobb skall se ut. Man kan tänka sig den fråga som kds har drivit
            väldigt hårt, nämligen frågan om vårdnadsbidragen. På vilket sätt
            skapar de nya jobb? Vad jag har förstått har kds tidigare talat
            om en neddragning av antalet anställda -- man skall kunna avskeda
            ytterligare personer inom kommuner och landsting -- som ett tänkbart
            sätt att finansiera reformen. På vad sätt skapar detta nya jobb?
            Är det möjligheten för rika familjer att ha anställda pigor i
            hushållet som skapar dessa jobb?
          </note>
          <note>
            Jag tror i så fall att det finns betydligt bättre vägar att skapa
            nya jobb.
          </note>
          <note>
            Jag vill också ställa en direkt fråga till Rose-Marie
          </note>
          <note>
            Frebran, eftersom jag efter mitt anförande inte fick svar från
            någon regeringsrepresentant. Men inom kds är man ju normalt sett
            mycket intresserad av kyrkliga förehavanden. Har Rose-Marie Frebran
            möjligen tagit del av det biskopsbrev som jag nämnde? Har Rose-Marie
            Frebran några åsikter om behovet av att genomföra en social och
            ekonomisk rättvisa i den internationella ekonomin samt också i
            Sverige, eller är detta inte något av intresse för en kds-politiker?
          </note>
          <note>
            Anf. 82 ROSE-MARIE FREBRAN (kds)
          </note>
          <note>
            replik:
          </note>
          <note>
            Herr talman! Vi kristdemokrater har inte föreslagit vårdnadslön
            och inte heller varit med om att arbeta fram regeringens förslag
            om vårdnadsbidrag i syfte att skapa nya jobb i Sverige. Vårdnadsbidraget
            har vi arbetat fram för att skapa större valfrihet för småbarnsföräldrar,
            för att skapa större rättvisa mellan olika småbarnsfamiljer, exempelvis
            mellan dem som i dag är heltidsarbetande där båda föräldrarna
            uppbär mycket stora offentliga subventioner för barnomsorgen och
            dem som själva -- de är många -- står för sin barnomsorg och via
            sina löner betalar skatter men inte får något tillbaka. Det är
            rimligt att skapa denna större rättvisa. Den har inte med jobben
            att göra. Vi har aldrig någonsin sagt något om att man här skall
            kunna dra ner på personal.
          </note>
          <note>
            Jag sade själv här i kammaren i våras vid den kommunalekonomiska
            debatten att de 4,2
          </note>
          <note>
            miljarderna som kommuner och landsting får nästa år bör användas
            till att senarelägga uppsägningar av övertalig personal eller
            tidigareläggning av investeringar som skapar goda förutsättningar.
          </note>
          <note>
            När det gäller biskopsbrevet har jag inte tagit del av detta.
            Det är inte något som har kommit till oss i egenskap av riksdagsledamöter.
            Jag vet inte hur biskopsbrevet har spridits. Jag har bara läst
            om att detta brev finns, men jag känner inte till dess innehåll.
            Jag skulle mycket gärna vilja ta del av brevet, och antar att
            det går att få tag i det. Men jag kan alltså inte nu reagera på
            innehållet.
          </note>
          <note type="speaker">
            Anf. 83 EVA ZETTERBERG (v) replik:
          </note>
          <note>
            Herr talman! Effekten av vårdnadsbidraget lär för många familjer
            bli en fördyring, eftersom vissa familjer kommer att få en betydligt
            dyrare barnomsorg. Om man är ensamstående har man över huvud taget
            inte möjlighet att utnyttja systemet. Därför tvivlar jag på att
            bidraget ens har en rättvisande funktion.
          </note>
          <note>
            Däremot är det klart att kds i ett tidigt skede talade om finansieringen.
            Den skulle inte ske genom att man aktivt avskedade personer, men
            man skulle kunna klara kostnaden genom att familjernas behov och
            intresse av kommunal barnomsorg skulle minska och åstadkomma ett
            ''naturligt''
          </note>
          <note>
            bortfall av personal. Kds måste tydligt ange hur man skall finansiera
            vårdnadsbidraget. Väldigt få av oss andra här har sett de fördelar
            som Rose-
          </note>
          <note>
            Marie Frebran talade om.
          </note>
          <note>
            Nej, Rose-Marie Frebran, biskopsbrevet har inte spritts av sig
            självt. Däremot går det utmärkt att ta kontakt med Svenska kyrkan
            och
          </note>
          <note>
            Ärkebiskopsämbetet i Uppsala. Om kds-gruppen här i riksdagen
            har svårt att ordna den saken, hjälper jag väldigt gärna till.
            Jag kan även förse regeringen med ett exemplar. Svenska kyrkans
            dokument om rika och fattiga och om rättfärdighet och moral i
            global ekonomi är väl tillämpbart när det gäller att åstadkomma
            social och ekonomisk rättvisa i vårt land. Jag utgick från att
            detta dokument var väl känt av ledande borgerliga politiker.
          </note>
          <note>
            Anf. 84 ROSE-MARIE FREBRAN (kds)
          </note>
          <note>
            replik:
          </note>
          <note>
            Herr talman! Eva Zetterberg talade om ett eventuellt naturligt
            bortfall av barnomsorgspersonal genom införandet av vårdnadsbidraget.
            Detta kan man inte säga med absolut säkerhet. Det blir familjerna
            som får avgöra. Minskar behovet av kommunal barnomsorg, måste
            man naturligtvis slimma sin organisation.
          </note>
          <note>
            Varför finns då den kommunala barnomsorgen? Jo, för föräldrarnas
            och barnens skull. Den finns inte för att skapa kommunal sysselsättning.
            Alltså är den inte någonting som vi skall bestämma. Den kommunala
            barnomsorgen finns till såsom en service åt föräldrarna. Det är
            de som skall avgöra.
          </note>
          <note>
            Visst måste vi finansiera införandet av vårdnadsbidraget i initialskedet.
            Men det beslutet fattar vi tillsammans med de andra regeringspartierna.
            Det är i regeringen som diskussionen nu förs. Vi måste tillsammans
            komma fram till hur vi skall göra. Det är ingen mening med att
            jag står här och säger hur jag tycker att bidraget skall finansieras.
            De fyra regeringspartierna håller på att resonera sig samman om
            detta och kommer att presentera ett förslag till finansiering.
            De kommer inte att lägga fram ett ofinansierat förslag om vårdnadsbidrag.
            Bidraget kommer inte att leda till en fördyring för någon familj.
            För de familjer som inte använder vårdnadsbidraget till egenvård
            utan köper heltidsbarnomsorg av t.ex. kommunen skall resultatet
            självklart bli plus minus noll, dock inte om det är fråga om deltid.
          </note>
          <note>
            Andre vice talmannen anmälde att Eva Zetterberg anhållit att
            till protokollet få antecknat att hon inte ägde rätt till ytterligare
            repliker.
          </note>
          <note type="speaker">
            Anf. 85 SONIA KARLSSON (s):
          </note>
          <note>
            Herr talman! Vid den allmänpolitiska debatten i oktober 1991
            befarade jag, med hänvisning till den ekonomiska politik som redovisades
            i regeringsförklaringen att ''det var uppenbart att det var löntagarna
            som skulle få bära bördorna och att de som hade det bäst skulle
            få skattelättnader''.
          </note>
          <note>
            Nu har vi facit för dessa två år och kan konstatera att orättvisan
            blir allt tydligare. Det mest anmärkningsvärda är att regeringen
            har dubbla budgetbudskap.
          </note>
          <note>
            Regeringen hävdar att det för att sanera landets ekonomi är nödvändigt
            att göra besparingar som går ut över gamla, arbetslösa och sjuka.
            Från den 1
          </note>
          <note>
            juli i år får en vanlig löntagare som är arbetslös mellan 1 000
            och 4 000 kr mindre i månaden i ersättning. De högavlönade, som
            har från 190 000
          </note>
          <note>
            upp till flera miljoner kronor i lön kommer från den
          </note>
          <note>
            1 januari 1994 att få bidra med endast 148 kr i månaden i höjd
            inkomstskatt.
          </note>
          <note>
            Höginkomsttagare och förmögenhetsägare har fått sänkta skatter.
            Senast måndagen den 4 oktober lade regeringen fram förslag om
            sänkt skatt på aktievinster. Förslaget saknar fullgod finansiering.
          </note>
          <note>
            Detta förslag samt förslaget om att kvitta förluster i firma
            mot löneinkomster inbjuder dessutom till skatteplanering. Det
            blir med andra ord lättare att fuska.
          </note>
          <note>
            Trots att staten har fått minskade kostnader för räntebidragen
            på grund av lägre ränta, hävdar regeringen att bostadssubventionerna
            måste sänkas med tre miljarder kronor för att sanera ekonomin.
          </note>
          <note>
            Staten får lägre kostnader, men hyresgästerna får högre. Samtidigt
            säger samma regeringen att man skall införa ett vårdnadsbidrag
            till en kostnad av drygt två miljarder kronor. Bidraget är inte
            finansierat. T.o.m. Dagens Nyheter hade i måndags upptäckt att
            vårdnadsbidraget gynnar högavlönade men missgynnar lågavlönade
            och ensamstående.
          </note>
          <note>
            Man kan fråga: Vilken är logiken i regeringens ekonomiska politik?
            Det är givet att en rekordstor arbetslöshet, ett budgetunderskott
            på ca 217
          </note>
          <note>
            miljarder kronor, en statsskuld på 1 000 miljarder kronor samt
            minskad tillväxt kräver åtgärder. Det kräver också snabba åtgärder.
            Men det måste finnas en fördelningspolitisk rättvisa i de åtgärder
            som föreslås och beslutas.
          </note>
          <note>
            Vi socialdemokrater är mycket kritiska mot den politik som förs.
            Vår politik innebär en kraftfull satsning på sysselsättningen
            och ekonomin.
          </note>
          <note>
            Kampen mot arbetslösheten måste sättas främst.
          </note>
          <note>
            Investeringarna måste öka rejält. Tillväxten måste stimuleras.
            Nya jobb måste tillskapas i näringslivet inom alla sektorer. När
            vi nu har börjat få i gång hjulen, måste dessutom budgetunderskottet
            minska för att vi skall kunna försvara och bevara välfärden. Som
            rättviseåtgärd krävs att också höginkomsttagarna bär sin del av
            bördan. Därför har vi i motioner lagt fram förslag om höjning
            av skatten för höginkomsttagare.
          </note>
          <note>
            Vi har under förra riksmötet framlagt förslag på alla de områden
            som jag här har räknat upp, men den borgerliga majoriteten har
            röstat ner förslagen.
          </note>
          <note>
            Dessa våra förslag har fått ett ökat stöd bland ekonomerna. Nu
            senast vid Studieförbundet
          </note>
          <note>
            Näringsliv och Samhälles konferens i Stockholm den 11 oktober
            om det ekonomiska läget hävdades att det behövs snabba åtgärder
            för att undvika en fördjupning av depressionen i Sverige. Räntorna
            behöver sänkas. Utbudet i ekonomin behöver förbättras, och efterfrågan
            måste stimuleras. Det är bara regeringen som framhärdar med sin
            åtstramningspolitik och hoppas att exportindustrin skall bli den
            räddande plankan.
          </note>
          <note>
            På grund av den sänkta kronkursen gynnas givetvis exportindustrin.
            Men det löser inte det stora problemet med arbetslösheten och
            ekonomin, eftersom den inhemska marknaden bromsas.
          </note>
          <note>
            Nedgången fortsätter i bl.a. byggsektorn och den kommunala sektorn,
            och arbetslösheten kommer t.o.m. att öka.
          </note>
          <note>
            Vi kan nu se resultatet av två års regeringspolitik.
          </note>
          <note>
            Ekonomin är i en mycket svår obalans, och regeringen bör därför
            dra konsekvenserna av sitt handlande och lägga om ekonomin i den
            riktning som vi socialdemokrater föreslår. Allt fler ekonomer
            instämmer i våra förslag. Det är hög tid att även regeringsföreträdarna
            gör det.
          </note>
          <note type="speaker">
            Anf. 86 HUGO HEGELAND (m):
          </note>
          <note>
            Herr talman! Någon, jag säger inte vem, har träffande sagt: ''En
            demokratisk stat är ett land där var och en har rätt att säga
            sin mening. Men där ingen är tvungen att höra på.'' Blickar jag
            ut över kammaren, finner jag att flertalet riksdagsledamöter tydligen
            uppfattar demokratin på detta sätt.
          </note>
          <note>
            Den 23--30 september besökte kulturutskottet
          </note>
          <note>
            Grekland, bl.a. det ryktbara Apollontemplet i
          </note>
          <note>
            Delfi. Jag passade naturligtvis på att fråga det i dimmor insvepta
            oraklet hur vi i Sverige skall komma till rätta med vårt stora
            budgetunderskott.
          </note>
          <note>
            Något klart besked hade jag inte väntat mig. Svaret blev: ''Lång
            natts färd mot kall gryning.''
          </note>
          <note>
            Tyvärr har nationalekonomerna en del av skulden till vårt växande
            underskott. Under l970-talet hävdade en rad kända ekonomer, bl.a.
            Erik
          </note>
          <note>
            Lundberg och Assar Lindbeck, att de som var oroade över budgetunderskottet
            bara var trista kamrerare och bokhållare. Under en debatt på
          </note>
          <note>
            Nationalekonomiska Föreningen förklarade Assar
          </note>
          <note>
            Lindbeck:
          </note>
          <note>
            ''Att se på budgetunderskottets storlek istället för det samhällsekonomiska
            läget när man tar ställning till finanspolitiken är som när en
            berusad person går fram till en termometer och finner att den
            visar 24
          </note>
          <note>
            grader och utropar: ''Å fan är det redan midnatt!'''
          </note>
          <note>
            (enligt Björn Elmbrant: Så föll den svenska modellen, s. 35).
          </note>
          <note>
            En ledande politiker som då tog nationalekonomernas ord på allvar
            var ingen mindre än Gösta Bohman, som vanligtvis är mycket kritisk
            mot ekonomer, inte minst mot mig. I
          </note>
          <note>
            moderaternas partimotion l976 sades om budgetsaldot att det var
            ett ''dåligt och skäligen ointressant'' mått på hur ekonomin fungerade.
            Och i en intervju l978 förklarade Bohman att underskotten inte
            var någon avgörande fråga för framtiden (enligt Björn Elmbrant,
            s. 43). Men efter l979 års val förklarade Bohman offentligt att
            budgetunderskottet var ett bekymmer.
          </note>
          <note>
            Om ett lands budgetunderskott har stor eller liten betydelse
            beror givetvis på hur underskottet har uppstått och på ett lands
            ekonomiska situation. Har sålunda ett land samtidigt en stor statsskuld,
            betyder ju varje underskott att denna skuld fortsätter att växa.
          </note>
          <note>
            Sverige har i dag det största budgetunderskottet och den största
            statsskulden per invånare i västvärlden. Därför förvånar det hur
            lätt finansministern tycks ta på detta problem. Vid varje framlagd
            budgetprognos påstår hon att läget är under kontroll, oavsett
            hur felslagna prognoser som tidigare levererats. Det innebär ofrånkomligen,
            som Harry Schein påpekade i sin krönika i DN i måndags, att orden
            ges en ny och ofta motsatt innebörd, precis som i Orwells berömda
            bok ''l984''.
          </note>
          <note>
            Det vore intressant att veta om finansministern även i efterhand
            anser att hon haft läget under kontroll. Då är det fråga om en
            ny betydelse av begreppet kontroll.
          </note>
          <note>
            Vår statsfinansiella situation är självklart utomordentligt allvarlig.
            Nu pekar prognoserna på att statsbudgetens underskott fortsätter
            att stiga.
          </note>
          <note>
            Och även om budgetunderskottet skulle sjunka budgetåret l994/95,
            fortsätter statsskulden att växa.
          </note>
          <note>
            Det kommer den att göra så länge vi har ett budgetunderskott.
            Det betyder att statsskulden om ett par år är över 2 000 miljarder
            kronor och kommer att växa ännu mer innan vi har fått balans.
          </note>
          <note>
            Mot den bakgrunden är det en illusion att tro att räntorna skall
            nämnvärt sjunka. Räntorna sjunker inte bara därför att många kräver
            det. Snarare väntar en uppgång allteftersom statens upplåningsbehov
            ökar.
          </note>
          <note>
            Finansministern, liksom riksbankschefen, påstår att kronan är
            undervärderad. Men kronan är varken undervärderad eller övervärderad.
            Den ärvärderad av marknaden -- just till den kurs som den har
            i dag.
          </note>
          <note>
            Naturligtvis kan varje människa, således även en finansminister,tyckaatt
            kronan är undervärderad.
          </note>
          <note>
            Men det bryr sig inte marknaden om. Vad marknaden bryr sig om
            är vårt jättestora budgetunderskott och vår enorma statsskuld,
            att
          </note>
          <note>
            Internationella valutafonden sagt att besparingarna i statsbudgeten
            bör uppgå till minst 20 miljarder kronor per år och inte l0 miljarder
            kronor, som är regeringens linje.
          </note>
          <note>
            Nu hävdar en del ekonomer att vi inte lever över våra tillgångar.
            Och det är klart att vi inte gör när vi har en arbetslöshet på
            över en halv miljon människor. Men det allvarliga är att vi har
            gjort det.
          </note>
          <note>
            Därför har vi en stor statsskuld, som inte motsvaras av en lika
            stor ökning på tillgångssidan.
          </note>
          <note>
            Jag har ett förslag till besparing: Dra in flerbarnstillägget!
            Tillägget kostar l,3 miljarder kronor per år, men det finns ingen
            anledning att i dag ha kvar detta tillägg. Det kom till l982,
            när nativiteten var låg, och kostade då blott l25
          </note>
          <note>
            miljoner kronor.
          </note>
          <note>
            I dag erhåller en fembarnsfamilj 72 000 kronor per år skattefritt
            i barnbidrag, vilket motsvarar en inkomst på l44 000 kronor vid
            en marginalskatt om
          </note>
          <note>
            50 %.
          </note>
          <note>
            Under senare år har så många barn fötts att vi har ett reproduktionstal
            på 2,1, vilket krävs för att uppnå en konstant befolkning.
          </note>
          <note>
            Kostnadsmässigt finns ingen anledning att öka barnbidraget när
            barnantalet ökar, eftersom den genomsnittliga kostnaden per barn
            blir lägre när barnantalet ökar.
          </note>
          <note>
            I dag -- det vet också herr talmannen -- fyller finansministern
            50 år och firas på annat håll. Själv började jag mina studier
            i nationalekonomi för 50
          </note>
          <note>
            år sedan. Så även för mig är det en högtidsdag, trots att ingen
            i regeringen, efter alla dessa mina år av studier i nationalekonomi,
            lyssnar på vad jag säger, inte ens när jag redan i januari förra
            året föreslog att den svenska kronan borde flyta.
          </note>
          <note>
            Men när, herr talman, i mänsklighetens historia fick förnuftet
            råda över prestigen? -- Sällan, varför jag härmed slutar mitt
            utmätta 6-minutersanförande.
          </note>
          <note>
            Anf. 87 IAN WACHTMEISTER (nyd)
          </note>
          <note>
            replik:
          </note>
          <note>
            Herr talman! Låt mig i denna till bristningsgränsen fyllda kammare
            uttala att det var ett nöje att lyssna till herr Hegeland. Jag
            tycker att hans anförande borde ha kommit först i dagens debatt,
            inte sist. Då hade vi vunnit mycket av spänst och fräschör i vår
            diskussion i dag.
          </note>
          <note>
            Jag tycker med anledning av de båda jubileerna, herr Hegelands
            50 år inom nationalekonomins område och fru Wibbles 50-åriga levnadslängd,
            att
          </note>
          <note>
            Hugo Hegeland skulle ge sitt anförande till henne att läsa. Jag
            är övertygad om att herr Hegeland liksom jag kommer att få det
            fantastiska tillmälet
          </note>
          <note>
            ''en av Sveriges uslaste politiker'' med kommentaren ''det är
            tur att han inte har något inflytande på politiken''. Men det
            får andra stå för.
          </note>
          <note>
            Mitt omdöme är i stället att herr Hegeland är en charmant och
            begåvad politiker, mycket intressant att höra.
          </note>
          <note type="speaker">
            Anf. 88 ARNE KJÖRNSBERG (s) replik:
          </note>
          <note>
            Herr talman! Herr Hegeland var ledsen för att man från regeringshåll
            inte lyssnar på honom. Jag förstår att det är en tröst som inte
            är särskilt mycket värd, men herr Hegeland: Jag lyssnar!
          </note>
          <note>
            Jag hoppas att resan till Grekland var lärorik, men inte behövde
            herr Hegeland åka till Grekland och lyssna på orakel för att få
            reda på att budgetunderskott är livsfarliga. Det har bl.a. jag
            påpekat. Jag förstår att herr Hegeland inte bryr sig om det, men
            även min företrädare -- om jag får skryta litet grand -- Gunnar
            Sträng, som representerade Södra Älvsborg i 39 år, har påpekat
            det. Det har säkerligen också herr Hegeland hört.
          </note>
          <note>
            Gunnar Sträng såg till att han, om han skulle betala ut 1 kr,
            hade inkomster motsvarande 1:02 kr. Om den nuvarande finansministern,
            som säger att
          </note>
          <note>
            Gunnar Sträng tillhör de överskattade finansministrarna, skall
            betala ut 1 kr, tar hon in 60
          </note>
          <note>
            öre. 40 öre springer hon ut och lånar någonstans.
          </note>
          <note>
            Det är skillnad på finansministrar och finansministrar.
          </note>
          <note type="speaker">
            Anf. 89 HUGO HEGELAND (m) replik:
          </note>
          <note>
            Herr talman! Om jag hade vetat att Arne
          </note>
          <note>
            Kjörnsberg hade svaret på hur budgetunderskottet skall nedbringas
            till noll, hade jag inte rest till
          </note>
          <note>
            Grekland. Men nu reste vi inte till Grekland enbart för det.
            Dessutom är det inte lika roligt att fråga någon som är så öppenhjärtig
            som Arne
          </note>
          <note>
            Kjörnsberg som att fråga oraklet där nere, alltid insvept i dimmor.
            Sierskan kallades för övrigt
          </note>
          <note>
            Pythia.
          </note>
          <note>
            Det är mycket riktigt att Gunnar Sträng sade att han ville ha
            budgetbalans, vilket han kritiserades för av ekonomerna. Jag sade
            också att ekonomerna har gjort ett misstag, så om detta är vi
            helt eniga.
          </note>
          <note>
            Jag var rädd för att Arne Kjörnsberg plötsligt skulle ha ställt
            sig upp och instämt helt i mitt anförande --
          </note>
          <note>
            då hade jag väl åkt ut ur partiet.
          </note>
          <note>
            Jag får också tacka för det som Ian Wachtmeister sade, trots
            att jag inte uppfattade någonting.
          </note>
          <note type="speaker">
            Anf. 90 ARNE KJÖRNSBERG (s) replik:
          </note>
          <note>
            Herr talman! Jag vill bara deklarera att jag inte instämmer helt
            i herr Hegelands anförande.
          </note>
          <note type="speaker">
            Anf. 91 HUGO HEGELAND (m) replik:
          </note>
          <note>
            Herr talman! Jag tackar för dessa tröstens ord.
          </note>
          <note>
            Miljöpolitik
          </note>
          <note type="speaker">
            Anf. 92 MARGARETA WINBERG (s):
          </note>
          <note>
            Herr talman! I undersökning efter undersökning har det belagts
            att miljön är bland de frågor som människor tycker är allra viktigast
            i Sverige. Och den insikten är glädjande, eftersom vi står på
            randen av en global katastrof, en katastrof som vi kan undvika
            bara genom att handla -- nu, i Sverige och i andra länder. Och
            vi i Sverige har traditioner att värna.
          </note>
          <note>
            För inte så länge sedan räknades nationen Sverige som ett av
            föregångsländerna på miljöområdet.
          </note>
          <note>
            Enligt World Watch Institutes senaste årsrapport intar vi emellertid
            inte längre denna tätposition. Är inte det konstigt, herr miljöminister?
          </note>
          <note>
            Efter valet fick vi ju en regering där Centern sade sig vara
            det nya miljöpartiet. Det skulle skapas trendbrott och systemskifte
            i miljöpolitiken, och förorenarens betalningsansvar tas på allvar.
            Livets verkliga kretslopp skulle genomföras.
          </note>
          <note>
            En regering med ett Folkparti som sade sig vara naturens största
            vän, de gröna värdenas försvarare.
          </note>
          <note>
            Nu skulle både långbensgroda och vitryggig hackspett få sitt
            berättigade värn.
          </note>
          <note>
            En regering med ett nytt parti, kds, som var obesudlat av tidigare
            ställningstaganden och därför försökte tävla med Centern om vem
            som egentligen var mest miljöparti.
          </note>
          <note>
            En regering med Moderata samlingspartiet, som inte lät som ett
            miljöparti precis men ändå krävde höjd koldioxidskatt till 46
            öre per kilo koldioxid.
          </note>
          <note>
            Herr talman! Denna konstellation borde väl vara den yttersta
            garanten för att bibehålla -- ja, t.o.m.
          </note>
          <note>
            stärka -- Sveriges miljöposition i världen. Men hur har det blivit?
            Vad har sedan hänt?
          </note>
          <note>
            Hur kommer det sig att denna enligt egen utsago mest kompetenta
            regering, med så höga ambitioner, har flyttat Sverige från tätpositionen
            i den internationella rangordningen när det gäller miljöteknikutveckling?
          </note>
          <note>
            Centerns systemskifte blev ett namnskifte, från omställningsplaner
            till kretslopp. Och kretsloppet i sig reducerades till insamlingsmål
            för plåtburkar och producentansvar för förpackningar och papper.
          </note>
          <note>
            Jordbrukets kretslopp blev det inte mycket av. Nya subventioner
            och allt större kostnader för statskassan, samtidigt som omställningen
            till ett mera miljöanpassat jordbruk har motarbetats.
          </note>
          <note>
            Borttagna avgifter på handelsgödsel och bekämpningsmedel medför
            allt mindre kostnadsansvar för miljön inom jordbrukssektorn.
          </note>
          <note>
            Av Folkpartiets gröna linje ser vi ingenting. Ni har medverkat
            i förändringen av jordbrukspolitiken, och ni har också medverkat
            till avregleringen av skogsbruket. Ni har svikit era ideal. Propositionen
            om den biologiska mångfalden, som vi möjligen får presenterad
            här sedan, har vi väntat på länge. Den har dröjt. Den borde vara
            Folkpartiets flaggskepp.
          </note>
          <note>
            Men jag förstår att oenigheten har varit stor.
          </note>
          <note>
            Mitt i allt det här står kds och vill så väl. Men i slutändan
            röstar ni ändå för alla dessa dåliga eller undermåliga miljöförslag.
            Sänkningen av dieselskatten med 5 öre är ett sådant exempel.
          </note>
          <note>
            Skatten för diesel miljöklass 1 hamnade t.o.m.
          </note>
          <note>
            under EG:s miniminivå.
          </note>
          <note>
            Kds talar med kluven tunga. Dan Ericsson, politikens moraliska
            anseende stärks inte precis genom sådana som er här i riksdagen.
            Det gäller både på miljöområdet och också t.ex. på sjukvårdens
            område.
          </note>
          <note>
            Herr talman! Regeringens vinnare i miljöpolitiken är Moderaterna.
            Visserligen kunde inte
          </note>
          <note>
            Moderaterna hålla löftet om en höjning av koldioxidskatten utan
            sänkte den i stället, tvärtom mot vallöftet. Men i övrigt har
            Moderaterna lyckats få samtliga andra regeringspartier att backa
            från sina ambitioner, och jag tycker att det är duktigt gjort.
          </note>
          <note>
            Herr talman! Vad Sverige behöver nu mitt i lågkonjunkturen är
            en offensiv satsning på miljövård, en utveckling av lagstiftningen
            och de ekonomiska styrmedlen. Trots att samtliga regeringspartier
            i valrörelsen sade det här och förde fram det som sina vallöften
            -- och den ambitionen upprepades i de första regeringsdeklarationerna
            --
          </note>
          <note>
            har nästan ingenting hänt.
          </note>
          <note>
            Till skillnad från regeringen är vi beredda att utveckla de ekonomiska
            styrmedlen. Vi har lagt fram förslag om det i riksdagen, men majoriteten
            har röstat emot. Vi kommer att fortsätta att driva de här frågorna,
            med en kombination av lagstiftning, ekonomiska styrmedel, information
            och forskning samt frivilliga överenskommelser.
          </note>
          <note>
            Jag undrar vad regeringen egentligen vill med sin miljöpolitik.
            För mig är miljöfrågorna inte bara ett partitaktiskt käbbel, därför
            att de handlar om vår egen livsmiljö och framtidens livskvalitet.
            Här krävs samarbete över partigränserna och över blockgränsen
            på ett konstruktivt sätt. Det har vi sett alldeles för litet av
            i regeringen, och det är kanske inte så konstigt, med fyra så
            disparata regeringspartier, där Moderaterna alltid drar det längsta
            strået, trots att miljöministären, märke C, är fördubblad.
          </note>
          <note type="speaker">
            Anf. 93 MAX MONTALVO (nyd):
          </note>
          <note>
            Herr talman! Miljöpolitik är till väsentliga delar långsiktig
            politik, där det gäller att komma till rätta med industrialismens
            och slit- och slängsamhällets avigsidor på miljöområdet. Miljöproblemet
            är också ett globalt problem på många områden, vilket man ibland
            glömmer i den svenska miljödebatten.
          </note>
          <note>
            Vi i Ny demokrati är för en långsiktig, målinriktad miljöpolitik,
            där folket är med på noterna och där miljöpolitiken går att genomföra
            i samklang med den ekonomiska verkligheten.
          </note>
          <note>
            Den globala miljöpolitikens mål skapas på konferenser likt den
            i Rio, där man kom fram till
          </note>
          <note>
            Agenda 21. Agenda 21 som dokument har ett bra innehåll i stort,
            men man kan fråga sig om dessa konferenser ger någon förbättrad
            miljö i förlängningen. Ser man på resultatet av de cirka 140
          </note>
          <note>
            miljökonferenser som hållits tidigare, är resultatet magert.
          </note>
          <note>
            En del förespråkar lägre nivåer på kraven, så att alla kan efterleva
            kraven. Något bör göras så att det blir globalt resultat, det
            är alla med om. Hur man skall nå dit kan vi kanske diskutera.
          </note>
          <note>
            Det alla minns från Riokonferensen var att USA ej gick med på
            vissa begränsningar av koldioxidutsläppen, vilket egentligen är
            ärligt av dem att säga ifrån. Vår miljöminister Olof
          </note>
          <note>
            Johansson kritiserade detta. Miljöministern talar med kluven
            tunga, enligt min åsikt, för veckan före
          </note>
          <note>
            Riokonferensen gav miljöminister Olof Johansson oljekraftverket
            i Stenungsund klartecken att starta upp. Det kraftverket släpper
            ut 1-5 miljoner årston koldioxid, vilket betyder att Sverige ökar
            sitt koldioxidutsläpp med upp till 10 %.
          </note>
          <note>
            I EG-perspektiv bör vi sträva efter att ha samma riktlinjer,
            så att vår konkurrenskraft ej försämras på vår största marknad.
            Vi anser att genom att vara med och påverka med vår erfarenhet
            kan vi hjälpa till med att förbättra miljön inte bara i dagens
            EG-
          </note>
          <note>
            område utan också förbättra vår egen miljö. Vi vet ju att i dag
            kommer 80-85 % av vatten- och luftföroreningar från andra länder
            till Sverige.
          </note>
          <note>
            Detta faktum för mig in på vårt krav att sätta till resurser
            för att hjälpa staterna på andra sidan
          </note>
          <note>
            Östersjön att komma till rätta med gamla misstag.
          </note>
          <note>
            I Sverige bör vi sätta upp långsiktiga miljömål, så att företagen
            och forskarna får en realistisk chans att åtgärda inför nya normer.
            Vi anser att man skall vara försiktig i användandet av miljöavgifter
            och miljöskatter, även om de ibland kan vara bra som styrmedel,
            för utan tillväxt i företagen blir det svårt att få resurser för
            miljöförbättrande åtgärder.
          </note>
          <note>
            Miljöavgifter som företeelse har egentligen formen av en handel
            med avlatsbrev, där man kan köpa sig fri från sin miljöförstöring.
            I alla fall får jag den tanken när Naturvårdsverket säger att
            det kommer in cirka 15 miljarder i form av miljöavgifter och miljöskatter
            och går ut 2,5 miljarder tillbaka till miljöåtgärder.
          </note>
          <note>
            Så över till problemet med Öresundsbron. Vi anser att man bör
            sätta i gång omedelbart att bygga den.
          </note>
          <note>
            Nu är det billigt att bygga, och den svenska exporten och turistnäringen
            behöver bron så fort som möjligt.
          </note>
          <note>
            Här är det Centern som är proppen, av miljöskäl.
          </note>
          <note>
            Vi anser inte att politiker skall lägga sig i hur bron skall
            byggas, men bland alla de cirka 20 alternativen finns ett förslag
            av konsortiet som heter C10S som så gott som eliminerar frågan
            om brist på saltvatteninflöde m.m.
          </note>
          <note>
            Det är förvisso något dyrare. Men med tanke på den försening
            Centerns handlande åstadkommer och de kostnader den för med sig
            är det tveksamt om det är försvarbart att vänta.
          </note>
          <note>
            Om Socialdemokraterna hade varit litet mer miljömedvetna i uppgörelsen
            med danskarna hade de inte gått med på en sänktunnel, eftersom
            en sådan kräver en hel del muddring med marinekologiska nackdelar
            som följd. Det hade varit bättre med en borrad tunnel. Om man
            valt en sådan hade också svenska företag kunnat vara med och lägga
            anbud på att bygga tunneln. Nu är det bara danskarna som har möjlighet
            att bygga den.
          </note>
          <note>
            Det är en annan bieffekt av det hela.
          </note>
          <note>
            Det sägs i debatten att bilavgaserna är ett stort miljöproblem.
            I Sverige har vi 8,7 bilar per kvadratkilometer. Med anledning
            av trafikutskottets resa till Tyskland väljer jag att jämföra
            med förhållandena i Tyskland. Där har man 110,9 bilar per kvadratkilometer.
          </note>
          <note>
            Jag frågade en förbundsrepresentant, Dr Norbert
          </note>
          <note>
            Rieder, hur man ser på problemet. Han svarade att man inte ser
            det som något större problem, eftersom 50 % av bilarna redan nu
            har katalysator.
          </note>
          <note>
            Ca 40 % av våra bilar har katalysator.
          </note>
          <note>
            Med detta inlägg vill jag inte säga att bilavgaserna inte är
            ett problem, men det bör tonas ned till realistiska proportioner.
            Det gäller att föra en långsiktig politik, där man tar fram idéer
            om hur man skall lösa problemen i stället för att bara prata om
            dem.
          </note>
          <note type="speaker">
            Anf. 94 JAN JENNEHAG (v):
          </note>
          <note>
            Herr talman! Regeringsdeklarationer är ofta intressanta dokument.
            De är kanske inte intressanta så mycket för sina litterära kvaliteter
            --
          </note>
          <note>
            de utgör inte direkt några finstämda exempel på nutida svensk
            prosa -- men de brukar åtminstone vara omsorgsfullt utformade.
            Någon har tänkt efter, och man har förmodligen pratat med varandra
            och haft förhandlingar om formuleringar.
          </note>
          <note>
            Det är ofta intressant att titta i gamla regeringsförklaringar
            och se hur det blev. Jag skall inte göra det nu. Jag skall titta
            i den senaste och konstatera vad regeringen har för uppfattning
            om hur man skall gå framåt.
          </note>
          <note>
            Det nämns att Sverige skall vara pådrivande i det internationella
            miljövårdsarbetet. Det är ju alldeles utmärkt. Frågan är hur vi
            skall bli tillräckligt pådrivande i detta arbete. I deklarationen
            sägs inget särskilt om vilka verktyg vi skall använda, annat än
            att Riokonferensens beslut och klimatkonventionen följs upp.
          </note>
          <note>
            Riokonferensens beslut innehåller ju väldigt mycket. Det är naturligtvis
            nödvändigt med en rangordning. Vi kan inte av regeringsdeklarationen
            sluta oss till regeringens uppfattning om vilka uppgifter vi bör
            ta oss an först och med störst energi.
          </note>
          <note>
            Är det möjligt att regeringen kommer med förslag om någon form
            av internationell miljöskatt? Det hade varit intressant att få
            veta.
          </note>
          <note>
            Det nämns också i regeringsdeklarationen att miljöskulden inte
            får öka. Det är oklart om regeringen därmed menar vår egen miljöskuld,
            eller om det är jordens totala miljöskuld som inte får öka. Det
            är naturligtvis det senare, även om inte heller vår egen miljöskuld
            skall öka.
          </note>
          <note>
            I morse kunde vi höra på radion att mätningar av ozonlagrets
            tjocklek över Sydpolen åter har visat att det finns stora svårigheter.
            Uppgifter från Nya
          </note>
          <note>
            Zeeland antyder att situationen är värre än någonsin.
          </note>
          <note>
            Det är en situation som vi vet kommer att bli värre än någonsin.
            Situationen kommer alltid att förefalla värre i framtiden än vad
            den är nu. I detta fall är läget alltså utomordentligt allvarligt.
          </note>
          <note>
            De internationella överenskommelser som vi träffat hittills räcker
            uppenbarligen inte. Vad gör vi själva? Vilka möjligheter att styra
            utsläppen från exempelvis verksamhet med skrotning av kylanläggningar
            har vi utnyttjat?
          </note>
          <note>
            Jag tror att det finns oerhört mycket att göra, och det måste
            göras snabbt. Det kommer att finnas en mycket god marknad för
            framtida teknik på detta område. I Kina skaffar sig en stor del
            av hushållen kylskåp som om tio år kommer att börja skrotas.
          </note>
          <note>
            Tala om marknad när en befolkning på 1,4
          </note>
          <note>
            miljarder skall skrota sina kylskåp!
          </note>
          <note>
            Det nämns i regeringsdeklarationen att länderna kring Östersjön
            har ett gemensamt ansvar för vattenmiljön. I morse kunde vi höra
            på radion också om radioaktiva utsläpp i vattnet från de gamla
            sovjetiska kärnkraftverken. Jag tror att svensk teknik skulle
            kunna hjälpa till på ett mer konkret sätt än hittills.
          </note>
          <note>
            Skogspolitiken i Baltikum är intressant för oss.
          </note>
          <note>
            Också på det området skall svensk verksamhet gå in. Frågan är
            på vilket sätt det skall göras. Kommer vi att göra om våra egna
            misstag när vi hjälper balterna och minska den biologiska mångfalden
            i deras skogar? Vad man än kan säga om de baltiska staternas miljöpolitik,
            så inte har de exploaterat sina skogar i sådan grad att det har
            hotat den biologiska mångfalden. Den verkar tvärtom vara större
            där än på motsvarande ställen i Sverige.
          </note>
          <note>
            Jag påstår inte att det som skett i de svenska skogarna är frukten
            av en medveten politik, men faktum kvarstår. Det finns något som
            är värt att bevara i Baltikum. Hur kommer svensk skogspolitik
            att lyckas med det? Vari skall våra hjälpinsatser bestå?
          </note>
          <note>
            Insatserna för kärnsäkerheten i östra Europa nämns också i regeringsdeklarationen.
            Här finns ett enormt arbete att göra. Det finns rena skräckhistorier
            om hur man i Norra ishavet har sänkt containrar med radioaktivt
            avfall. Det finns skrönor som berättar att man fick skjuta på
            containrarna med pansarbrytande ammunition för att få dem att
            sjunka under ytan.
          </note>
          <note>
            Jag kan inte undgå att reagera på det Max
          </note>
          <note>
            Montalvo sade om att politikerna inte skall lägga sig i hur Öresundsbron
            skall byggas. Visst skall vi det!
          </note>
          <note>
            Bilavgaserna är vårt största enskilda utpekbara problem, och
            det kommer att vara så under lång tid framåt.
          </note>
          <note>
            Vi kommer att företa en något kuriös behandling av frågan om
            Öresundsbron här i riksdagen i höst, miljöministern. Trafikutskottet
            håller för närvarande på med sitt betänkande om
          </note>
          <note>
            Öresundsbron. Enligt kammarens plan skall ärendet debatteras
            den 1 december. Vi får väl utgå från att majoriteten gör som i
            fjol och godkänner att bron skall byggas. Var kommer miljöprövningen
            in?
          </note>
          <note type="speaker">
            Anf. 95 MAX MONTALVO (nyd) replik:
          </note>
          <note>
            Herr talman! Vi har olika syn på vem som skall lägga sig i vad,
            Jan Jennehag. Om experter som kan dessa frågor gör sina bedömningar,
            tror jag för min del att vi politiker kan göra våra bedömningar
            av om det är rimligt att bygga bron.
          </note>
          <note type="speaker">
            Anf. 96 JAN JENNEHAG (v) replik:
          </note>
          <note>
            Herr talman! Det är självklart att vi skall ta experters råd,
            men projektet skall definitivt underställas en demokratisk beslutsprocess
            när det gäller att föra det i hamn. Jag tycker att vi har tillräckligt
            många exempel i historien på hur det kan gå när man utan en sådan
            process följer experters råd.
          </note>
          <note>
            Jag nämnde kärnkraftsverksamheten i Baltikum i mitt anförande.
            Jag är övertygad om att det är de yppersta av alla experter som
            har konstruerat dessa anläggningar. De var inte helt lyckade.
          </note>
          <note>
            Beslutet om hur vi dimensionerar vår trafikapparat är politiskt.
            Frågan om hur bron skall byggas kräver definitivt ett politiskt
            ställningstagande.
          </note>
          <note>
            Anf. 97 Miljöminister OLOF JOHANSSON
          </note>
          <note>
            (c):
          </note>
          <note>
            Herr talman! Fyrklöverregeringen har verkat i två år. Det har
            varit en period av stora och ärvda ekonomiska problem, vilket
            vi har hört i den föregående debatten här i dag.
          </note>
          <note>
            I en sådan situation finns det stora risker för att mjuka värden
            får stå tillbaka och att problem på exempelvis miljöområdet skjuts
            på framtiden genom att man t.ex. tillåter att miljöskulden till
            kommande generationer får växa. Det är vad aktuella beräkningar
            visar att den hittills har gjort.
          </note>
          <note>
            Den har ökat med 7 miljarder om året.
          </note>
          <note>
            Det är det underlaget som ligger till grund för det ställningstagande
            som regeringen gjorde i årets finansplan, nämligen att miljöskulden
            inte får öka.
          </note>
          <note>
            Det är ett förpliktande uttalande som handlar om vårt eget land
            och vårt handlande här.
          </note>
          <note>
            Regeringen planerar därför att till vårriksdagen lägga fram en
            proposition där vi summerar effekter på miljöskulden. Dessförinnan
            kommer vi med en omfattande beskrivning av hela det område som
          </note>
          <note>
            Riokonferensen tog upp. Den hoppas vi vara klara med före jul.
            Den är baserad på vad hundratalet remissinstanser har sagt. Givetvis
            är kärnan här
          </note>
          <note>
            Agenda 21, dvs. hur man skall transformera det globala perspektivet
            till det lokala och göra detta till verklighet i dagens svenska
            vardag.
          </note>
          <note>
            För att möta de hot som alltid finns i en svag ekonomisk utveckling
            har regeringen hårdare än tidigare regeringar markerat hur viktigt
            det är att sammanfoga ekonomi och ekologi.
          </note>
          <note>
            Startpunkten kom efter tre månader med den gröna bilagan till
            1992 års finansplan. Det var ingen tillfällighet att vi lade in
            den just i finansplanen. Det markerar att detta är hela regeringens
            uppfattning.
          </note>
          <note>
            Det handlar i hög grad om ekonomisk politik, och inte om att
            såsom traditionellt göra miljöpolitiken till någon sorts restpost
            eller än värre till sektorpolitik. Därutöver finns uttalandet
            i årets finansplan om miljöskulden.
          </note>
          <note>
            Vi arbetar med att på område efter område sätta pris på miljön.
            Tyvärr hade inte särskilt mycket hänt under 80-talet på miljöområdet.
            Det var först i början på 90-talet, efter den miljöavgiftsutredning
            som vi pressade fram, som vi så småningom fick t.ex. koldioxidskatten.
          </note>
          <note>
            Jag skall gärna ge exempel på hur effektivt det är med ekonomiska
            styrmedel. De som minns krispaketet från förra hösten -- ett exempel
            på samverkan, om man så vill -- kommer ihåg att jag förordade
            att vi inte bara skulle höja bensinskatten utan också differentiera
            den i ökad utsträckning. I
          </note>
          <note>
            dag kan vi avläsa de snabba resultaten.
          </note>
          <note>
            Efter åtta månader, från januari till augusti, har på grund av
            denna ökade differentiering mellan blyad och oblyad bensin användningen
            av den blyade bensinen minskat från 20 % till 7 %. Det är ett
            typiskt exempel på att man kan uppnå mycket snabba och effektiva
            resultat genom att använda ekonomiska styrmedel.
          </note>
          <note>
            Samma utveckling kan vi avläsa när det gäller förändringen med
            olika klasser av dieselbränsle med olika miljöegenskaper. Vi har
            snabbt flyttat oss mot miljöklass 1. Det är klart att miljöklass
            1 är sämre än bioengergi. Vem håller inte med om det?
          </note>
          <note>
            Men den är klart bättre än klass 2 och 3. Jag förstår därför
            inte riktigt de synpunkter som framfördes i
          </note>
          <note>
            Margareta Winbergs anförande.
          </note>
          <note>
            Detta borde ha gjorts för länge sedan. Det gäller inte minst
            beslutet att differentiera bensinskatten på ett annat sätt. Då
            hade vi kommit ifrån det livsfarliga miljögiftet bly i våra tätorter
            som drabbar de små barnen, de som lever i avgasrörshöjd. Detta
            är bra exempel på att om vi sätter pris på miljön kan vi också
            åstadkomma snabba resultat.
          </note>
          <note>
            Det är inte enbart fråga om dessa åtgärder. Det finns rader av
            exempel på arbeten som vi har satt igång, vilket också borde ha
            varit gjort för länge sedan. Avfallsskatten är ett bra exempel.
            Arbetet är nu inne i utredningsfasen och beredningsfasen.
          </note>
          <note>
            Det är en uppföljning av kretsloppsidéerna, där den tidigare
            regeringen, trots att det var en enpartiregering, misslyckades
            med att komma fram till något förslag. Så var det ju, Margareta
            Winberg.
          </note>
          <note>
            En annan huvuduppgift gäller den internationella miljöpolitiken.
            Här har Jan Jennehag varit inne på flera väsentliga frågor.
          </note>
          <note>
            Låt mig först säga att det är viktigt att vi har ett nära samarbete
            i vårt närområde Norden, och det har vi både informellt och formellt.
            Nu börjar vi diskutera en ny miljöstrategi som skall läggas fram
            till
          </note>
          <note>
            Nordiska rådets möte här i Stockholm i mars. Den är nyligen översänd
            till parlamentarikerna i rådet.
          </note>
          <note>
            Vi har mycket av informellt samverkan mellan de nordiska länderna,
            och det är framgångsrikt. Det är mycket mer framgångsrikt att
            agera som grupp än var och en för sig. Detta gäller inte minst
            i förhandlingarna med EG. Där är målet att högsta tillämpade ambitionsnivå
            skall gälla. Det betyder i klartext att om EG ligger före oss
            höjer vi nivån, och om EG ligger efter oss sänker vi inte nivån,
            utan vi utgår från att de kommer att anpassa sig till våra nivåer.
          </note>
          <note>
            När det gäller Riokonferensen har jag redan nämnt den stora proposition
            som kommer strax före jul om den lokala Agenda 21 och uppföljningen
            av
          </note>
          <note>
            Riobeslutet. Det har arbetats för högtryck med detta. Vi har
            dessutom fått många bra förslag från kommunerna, dvs. de kommuner
            som verkligen vill göra någonting.
          </note>
          <note>
            Det pågår svavelförhandlingar -- det är ett prioriterat område
            -- där Sverige har ordförandeskapet. Det är tungt och kärvt, men
            vi pressar på. Jag har själv haft möjlighet att utdela piskrapp
            till den brittiska regeringen för deras passivitet på detta område,
            och det kommer flera.
          </note>
          <note>
            Klimatkonventionen har ratificerats och följts upp med särskilda
            förslag som gäller vårt eget land,
          </note>
          <note>
            Östersjön och Baltikum. Detta följs nu upp med propositionen
            om biologisk mångfald, som anländer hit till riksdagen under eftermiddagen.
          </note>
          <note>
            Den handlar om att bevara den biologiska mångfalden, att möta
            hoten mot svenska växt- och djurarter och att ge dem bättre möjlighet
            att överleva. Det handlar om övergripande miljömål och även om
            mycket konkreta åtgärder som skall baseras på aktionsplaner för
            biologisk mångfald.
          </note>
          <note>
            Vi satte redan den 18 februari i gång arbetet för den landsstudie
            som kommer att ligga till grund för de aktionsplaner som kommer
            att finnas på de olika sektorområdena, dvs. jordbruk, skogsbruk,
            fiske, etc. Vi inrättar ett centrum för forskning om biologisk
            mångfald.
          </note>
          <note>
            Det är nästan litet löjligt att behöva påpeka för
          </note>
          <note>
            Margareta Winberg att 2,5 miljarder nu avsätts i form av ökade
            resurser till miljöforskning. Hon har inte ens noterat att det
            har skett. Låt vara att det är fråga om löntagarfondspengar.
          </note>
          <note>
            Vi tillsätter en kommitté för att förbereda Sveriges agerande
            i den vetenskapliga kommittén under konventionen om biologisk
            mångfald, och en särskild informations- och utbildningskampanj
            riktas till landets alla jordbrukare.
          </note>
          <note>
            Vi kommer med förslag om hantering av genetiskt förändrade organismer
            och utsättning av dem, vilket är en risk. Där pågår beredningsarbetet
            i regeringskansliet.
          </note>
          <note>
            Miljökonsekvensbeskrivningar införs i jordbruket.
          </note>
          <note>
            Det blir ett ökat skydd för våtmarker. Det finns en särskild
            bilaga där vi listar alla de områden i landet, främst i södra
            och mellersta Sverige, där detta är aktuellt. Där kommer förbud
            mot dikning att införas. Vi inför skydd för biotoper enligt en
            särskild bilaga i propositionen. Vi räddar svenska domesticerade
            arter genom att ge särskilt stöd till
          </note>
          <note>
            Nordens Ark. Vi vill värna om grönområdena i tätorter. Det är
            inte minst viktigt för närvarande när så mycket hotas av de ärvda
            gigantomaniprojekten, paketen, i Stockholm,
          </note>
          <note>
            Göteborg och Malmö med vidhängande
          </note>
          <note>
            Öresundsbro.
          </note>
          <note type="speaker">
            Anf. 98 MARGARETA WINBERG (s)
          </note>
          <note>
            replik:
          </note>
          <note>
            Herr talman! Jag vill tacka miljöministern för uppräkningen av
            de åtgärder som regeringen har gjort och ämnar göra. Jag konstaterar
            dock att väldigt mycket av detta handlade om att summera effekter
            och om att tillsätta kommittéer osv. Det var ganska litet av konkreta
            förslag och beslut, åtminstone i början av miljöministerns anförande.
          </note>
          <note>
            Miljöministern talade om ekonomi och ekologi.
          </note>
          <note>
            Han sade att regeringen har tagit initiativ på det området genom
            att ha en bilaga till finansplanen.
          </note>
          <note>
            Då vill jag bara stillsamt påpeka att ursprunget till bilagan
            till finansplanen 1992 var den utredning som den socialdemokratiska
            regeringen tillsatte som hette Räkna med miljön.
          </note>
          <note>
            Jag vill gärna fråga hur vi går vidare med detta. Vi är överens
            om att det mest grundläggande är att hitta ett annat sätt att
            beräkna bruttonationalprodukten, tillväxten osv. Hur går vi konkret
            vidare? Det är litet bråttom där, som jag ser det.
          </note>
          <note>
            Sedan säger miljöministern att det inte hände något på 80-talet
            och att allt har hänt nu plötsligt. Men på
          </note>
          <note>
            80-talet skärptes ganska många lagar och regler genom Birgitta
            Dahls försorg. Diskussionen om mycket av det vi ser i dag, t.ex.
            ekonomiska styrmedel, påbörjades under 80-talet.
          </note>
          <note>
            Jag skall ta upp en konkret fråga. Den gäller den oblyade och
            blyade bensinen. Där säger miljöministern att användningen av
            den blyade bensinen har sjunkit. Nu finns det en sorts oblyad
            bensin som kan användas till alla bilar. Vi har lagt fram förslag
            om att man rakt av skall förbjuda den blyade bensinen. Det har
            vi inte fått igenom i riksdagen. Jag undrar hur miljöministern
            ser på det. Kan han tänka sig att lägga fram ett förslag om detta
            till riksdagen? Då kanske det går lättare att få igenom det.
          </note>
          <note>
            Jag noterar med glädje att miljöministern säger att när det gäller
            förhandlingarna om EG-
          </note>
          <note>
            medlemskapet har man ambitionen att inte sänka sig på någon enda
            detalj. Det tycker jag är mycket bra. Det har vårt fulla stöd.
          </note>
          <note>
            Jag har också två andra frågor. Jag kanske bara hinner ställa
            den ena. Den handlar just om ekonomiska styrmedel. I
          </note>
          <note>
            kompletteringspropositionen från i våras sades att användningen
            av ekonomiska styrmedel skulle öka med 8 miljarder. Vi har förgäves
            försökt få fram på vilket sätt man mer konkret skall göra detta.
            Jag vill fråga på vilket sätt man skall ta in dessa 8 miljarder,
            och jag vill ha ett svar.
          </note>
          <note>
            Anf. 99 Miljöminister OLOF JOHANSSON
          </note>
          <note>
            (c):
          </note>
          <note>
            Herr talman! Jag skall först tillrättalägga en sak som Margareta
            Winberg inledde sitt huvudanförande med, så att det inte står
            oemotsagt. Det gällde World Watch Institutes rapport. Det finns
            ingen kritik mot Sverige i denna rapport. Det är det första felet.
          </note>
          <note>
            För det andra uttalade sig den talesman som fanns här i Sverige
            om nedrustningen när det gäller svenska satsningar på energieffektivisering.
            Vad var grunden för detta? Jo, det var nedrustningen av olika
            åtgärder som pågick under hela 1980-talet, dvs. socialdemokratisk
            politik.
          </note>
          <note>
            Det är viktigt att tillbakavisa den här sortens påståenden. De
            har en förmåga att överleva sig själva i debatten.
          </note>
          <note>
            När det gäller ekonomiska styrmedel i övrigt kan jag konstatera
            att socialdemokratin vaknade sent.
          </note>
          <note>
            MIA frampressades efter lång strid här i kammaren under hela
            70- och 80-talen. Däremot fanns det ett ordentligt grepp över
            de här frågorna på 70-talet.
          </note>
          <note>
            Det har många glömt, men vi tjänar på det i dag.
          </note>
          <note>
            Det gäller t.ex. att vi belade kärnkraftens
          </note>
          <note>
            ''backend'', slutförvaringen och rivningen av reaktorer, med
            en avfallsavgift. Det har lett till att vi i dag har ungefär 12
            miljarder i en fond. Den skall gå upp till 45 miljarder. Om vi
            inte hade gjort detta på 70-talet, hade vi stått där med skulden
            i dag. Det hade varit en del av miljöskulden som jag talade om.
            Det var det första genombrottet.
          </note>
          <note>
            Därefter lyckades vi tyvärr inte med att få socialdemokraterna
            att gå vidare på den vägen under 80-talet förrän koldioxidskatten
            kom. Jag vill gärna erkänna att det var bra och viktigt att den
            kom med i den skattereform som så småningom skulle finansieras.
          </note>
          <note>
            Vi måste gå vidare på den vägen, dvs.
          </note>
          <note>
            skatteväxling. Kan man inte av konkurrensskäl öka ekonomiska
            styrmedel och deras höjd får man i stället växla, dvs. sänka skatten
            på arbete och höja skatten på miljöbelastande aktiviteter av olika
            slag och användningen av energiråvaror eller andra råvaror som
            innebär en potentiell miljöbelastning.
          </note>
          <note>
            Det är den linje som vi följer.
          </note>
          <note>
            När det gäller det som nu är aktuellt, vet Margareta
          </note>
          <note>
            Winberg att saneringsprogrammet skall komma i en särskild proposition
            till riksdagen. Vi arbetar just med de frågorna. Det kommer att
            bli skattehöjningar på den del av energin som i dag har skattebelastning.
          </note>
          <note>
            Jag vill till sist bara konstatera att det internationella samarbetet
            naturligtvis är en av de aktiviteter som spelar stor roll för
            miljöpolitiken.
          </note>
          <note>
            Det är där som mycket av tyngdpunkten i miljöpolitiken måste
            ligga även framöver.
          </note>
          <note type="speaker">
            Anf. 100 MARGARETA WINBERG (s)
          </note>
          <note>
            replik:
          </note>
          <note>
            Herr talman! Jag måste be miljöministern precisera det sista.
            Jag uppfattade inte riktigt hur det skulle fungera. Det skulle
            vara 8 miljarder ytterligare i ekonomiska styrmedel. Redan i dag
            har vi ett antal miljarder, nämligen ungefär 44, som finns i statsbudgeten.
            Dessa består av ekonomiska styrmedel. Då framstår ju 8 miljarder
            som en ganska stor del att lägga på där.
          </note>
          <note>
            Av de 44 miljarder som redan finns är 37 miljarder bensinskatt.
            Det visar hur svårt det är att få någon storlek på andra ekonomiska
            styrmedel. Därför är det mycket viktigt att klargöra vad detta
            är för något. Är det ytterligare bensinskattehöjningar?
          </note>
          <note>
            Miljöministern talade om skattehöjningar på den energi som i
            dag har skattebelastning. Det är för luddigt för att jag skall
            acceptera det. Jag vill veta mer exakt vad det innebär.
          </note>
          <note>
            Sedan har jag en fråga till som handlar om jordbruket. Till skillnad
            från alla andra områden har Centerpartiet lyckats mycket väl med
            att få med sig de andra partierna på en omläggning av jordbrukspolitiken.
            Det är ju det intresse som ni har främst. Men tyvärr strider den
            omläggning som ni nu har gjort mot miljöintressena. Jag skulle
            gärna vilja ha en kommentar från miljöministern hur han ser på
            jordbrukspolitikens omläggning i ett miljöperspektiv.
          </note>
          <note>
            Anf. 101 Miljöminister OLOF JOHANSSON
          </note>
          <note>
            (c):
          </note>
          <note>
            Herr talman! Margareta Winberg får nöja sig med det svar jag
            har gett. Jag har ingen anledning att innan propositionen ligger
            här i detalj beskriva frågor som är under beredning i regeringen.
          </note>
          <note>
            Däremot borde Margareta Winberg vara mer intresserad av detaljerna
            i den biologiska mångfaldspropositionen som kommer till riksdagen
            i dag. Jag har den med mig i koncept här. Men av det intresset
            fanns det inte mycket.
          </note>
          <note>
            När det gäller områden som är intressanta ur styrmedelssynpunkt,
            kan man naturligtvis skilja på olika grupper. Vi har dem som först
            och främst har ett fiskalt intresse, ett statsfinansiellt intresse,
            ungefär som Margareta Winberg tar upp. Då ligger det mesta i sådant
            som är svårt att undvika.
          </note>
          <note>
            Men minst lika strategiskt viktiga ur miljöpolitisk synpunkt
            är naturligtvis de skatter som är riktade och som jag har gett
            exempel på. Det kommer flera med den innebörden. En avfallsskatt
            på osorterat avfall kan vara en sådan. Den kan mycket väl också
            användas som en avgift, dvs. att man ger tillbaka pengar till
            de kommuner som sköter detta på ett visst sätt. Det kan vara en
            NOX-avgift, som vi breddar. Vi tar in en summa och betalar ut
            lika mycket. Det ger inte någon statsfinansiell effekt.
          </note>
          <note>
            Men det är viktiga styrmedel i miljöpolitiken. Det är så man
            når resultat. Jag tycker inte att man skall underskatta det, bara
            för att det inte är så stora siffror. Regeringen arbetar på rader
            av områden i detta avseende.
          </note>
          <note>
            När det gäller jordbruket vill jag konstatera att omställningen
            har lett till att 375 000 hektar har tagits ur aktiv drift. Omställningen
            har svarat för cirka en fjärdedel av den minskning som har skett
            av användandet av bekämpningsmedel. Vi kan i dag notera en minskning
            med 65 % jämfört med genomsnittet för perioden 1981--1985. Det
            är en utveckling som kommer att gå vidare, därför att jordbrukarna
            själva vill det. Margareta Winberg försöker hela tiden misstänkliggöra
            jordbrukarna.
          </note>
          <note>
            De vill producera världens renaste livsmedel. Det är det de annonserar
            om. De är helt engagerade i att åstadkomma denna minskning, och
            mycket har åstadkommits.
          </note>
          <note>
            Målsättningen är att växtnäringsläckaget skall halveras till
            1995. Användningen av handelsgödsel har minskat med 26 % under
            perioden 1986--1992.
          </note>
          <note>
            Utvecklingen går alltså i rätt riktning. Det finns ingen som
            helst anledning att belasta näringen med ytterligare pålagor,
            i synnerhet som den hittills har varit reglerad mot omvärlden.
            Det var det som var socialdemokraternas största misstag. Ni belastade
            en näring som var reglerad mot omvärlden. Det kan man inte göra
            utan att knäcka den.
          </note>
          <note>
            Andre vice talmannen anmälde att Margareta
          </note>
          <note>
            Winberg anhållit att till protokollet få antecknat att hon inte
            ägde rätt till ytterligare replik.
          </note>
          <note type="speaker">
            Anf. 102 JAN JENNEHAG (v) replik:
          </note>
          <note>
            Herr talman! Miljöministern anmärkte mycket riktigt i sitt anförande
            att miljöpolitik handlar om ekonomi. Det är inte så lätt, detta
            med ekonomi.
          </note>
          <note>
            Det ställer till spratt för miljöministern, hur engagerad och
            redbar han än må vara i sitt ämbete.
          </note>
          <note>
            Vad man kan fundera över i sådana här sammanhang är hur man skall
            kunna få en kombination där ekonomin kan dra nytta av miljöarbetet,
            om vi nu inte kan få det tvärtom.
          </note>
          <note>
            Trots allt är det ändå en ganska liten del av svenskt samhällsliv
            där man satsar på direkt miljöarbete.
          </note>
          <note>
            Miljöministern gjorde en uppräkning av vad regeringen gör. Där
            nämndes även Nordens ark.
          </note>
          <note>
            Nordens ark är en alldeles förträfflig anläggning, som behöver
            allt ekonomiskt stöd den kan få. Men så särskilt mycket pengar
            går det väl ändå inte åt?
          </note>
          <note>
            Med den listan har vi väl så att säga kommit till botten i regeringens
            satsningar. Om man skall se den som en fullständig uppräkning
            var den inte helt imponerande. Som exempel på de områden där ekonomiska
            satsningar skall göras, däremot, var den väl godtagbar.
          </note>
          <note>
            Jag vill återkomma till det jag sade i mitt anförande om miljöinsatser
            i Baltikum. För det första: På vilket vis skall svensk skogsindustri
            hjälpa till i
          </note>
          <note>
            Baltikum? På vilket vis kan detta också medföra ekonomiska effekter
            i Sverige? Jag hoppas då på positiva effekter. För det andra:
            Vilka möjligheter finns det att utnyttja teknisk expertis i Sverige
            på annat sätt än i dag? Även tekniker går arbetslösa i
          </note>
          <note>
            Sverige. Det finns mängder av uppgifter som man förmodligen skulle
            ha lätt att rekrytera folk till, om man kunde få fram kommersiellt
            gångbara objekt.
          </note>
          <note>
            Det är väl vad det handlar om, miljöministern?
          </note>
          <note>
            Någon ytterligare statsfinansiell satsning kan vi väl inte räkna
            med, eller hur?
          </note>
          <note>
            Anf. 103 Miljöminister OLOF JOHANSSON
          </note>
          <note>
            (c):
          </note>
          <note>
            Herr talman! Det är riktigt, Jan Jennehag, att jag inte har nämnt
            Nordens ark därför att det var en stor sak. Däremot är det en
            viktig sak att komma ihåg när man diskuterar biologisk mångfald.
          </note>
          <note>
            Biologisk mångfald handlar inte bara om vilda arter. Det handlar
            också om s.k. domesticerade djur, våra egna husdjur, lantraser
            och vad det kan vara frågan om. Där gör Nordens ark en stor insats.
          </note>
          <note>
            Därför tyckte jag att det var viktigt att nämna ett antal punkter
            i propositionen om biologisk mångfald. Det var bara på ett område.
            Det skall inte missförstås som någon total uppräkning. I så fall
            var den ytterst ofullständig.
          </note>
          <note>
            När det gäller Östersjön och Baltikum vill jag gärna kommentera
            något av det Jan Jennehag sade i sitt anförande. Den största akuta
            uppgiften just nu är kärnkraftshotet i öst. Det är ett mycket
            dystert moln som hänger över oss, även om vi inte dagligen tänker
            på det.
          </note>
          <note>
            Ignalina är världens största kärnkraftsblock. Det ligger 70 mil
            från Sverige. Statens kärnkraftsinspektion har på regeringens
            uppdrag gått igenom reaktorn och hittat precis det vi kunde befara,
            nämligen stora brister, sprickor -- sådant som aldrig skulle tillåtas
            i svenska reaktorer i fortsatt drift. Detta är en av de avgörande
            frågorna.
          </note>
          <note>
            Här måste vi sätta in förstahandsinsatser. Jag kommer själv att
            förorda att vi ytterligare trycker på den litauiska regeringen.
            Den litauiska regeringen arbetar med sikte på att bli klar med
            den lagstiftning och de underskrifter av den internationella konvention
            som krävs för att ansvarighetsfrågan för dem som gör reparationer
            i en reaktor skall lösas. Det är det som har gjort att svenska
            företag inte har vågat använda ens de pengar vi har satsat och
            som riksdagen har ställt upp på. I stället har vi materiel för
            30 miljoner liggande i lager här i Sverige, materiel som inte
            kan sättas in i reaktorn. Om man går in och reparerar, får man
            nämligen skulden om någonting skulle inträffa därefter.
          </note>
          <note>
            Detta är ett typexempel på ett område där det är fråga om brandkårsutryckning.
            Vi har jobbat så hårt vi har kunnat. Vi har möjligheter och förslag
            till hur man skall förbättra och klara situationen.
          </note>
          <note>
            Men vi har internationella samarbetsproblem, som har att göra
            med ansvarighetsfrågorna på detta område. Vi skall lösa dem. Jag
            hoppas att vi kan sätta i gång insatserna före årsskiftet.
          </note>
          <note type="speaker">
            Anf. 104 JAN JENNEHAG (v) replik:
          </note>
          <note>
            Herr talman! Jag är helt övertygad om att miljöministern har
            ett äkta engagemang i dessa frågor. Naturligtvis begriper jag
            också att man kan stöta på de mest häpnadsväckande juridiska,
            avtalsmässiga konstruktioner som sätter käppar i hjulet för ett
            arbete som alla är överens om bör sättas i gång så fort som möjligt.
            Låt oss lämna den delen. Jag stöder naturligtvis det miljöministern
            säger här. Det finns egentligen inget att träta om för någon i
            detta sammanhang. Jag är övertygad om att regeringen har stöd
            i detta arbete från alla håll. Den kritik som möjligen kan komma
            är att det satsas för litet.
          </note>
          <note>
            Jag återkommer till detta med skogen i Baltikum.
          </note>
          <note>
            Jag tycker att det är ytterst intressant av flera anledningar.
            Först och främst: Är det vår tidigare skogspolitik som vi nu skall
            exportera, eller skall vi komma med något nytt som gör det möjligt
            att icke blott undvika att upprepa egna misstag utan också få
            exempel på hur vi själva skall kunna förbättra vår egen skogspolitik
            framöver? Jag återkommer till den frågan. Jag tycker att den är
            utomordentligt intressant, dels med tanke på den skogspolitiska
            proposition som har lagts fram, dels med tanke på hela diskussionen
            kring de baltiska staterna och deras möjligheter att få en ekonomisk
            bas för ett gott liv.
          </note>
          <note>
            Anf. 105 Miljöminister OLOF JOHANSSON
          </note>
          <note>
            (c):
          </note>
          <note>
            Herr talman! Jag kan hålla med om att detta är ett mycket intressant
            samarbetsområde. En del av det östprogram som vi förverkligar,
            som ligger inom miljöansvarets område, handlar just om att komma
            till rätta med det som är fel.
          </note>
          <note>
            Vi skall naturligtvis inte störa det som är bra i
          </note>
          <note>
            Baltikum. Det är bl.a. den biologigiska mångfalden; inte för
            att de har eftersträvat den, som Jan Jennehag mycket riktigt påpekade,
            utan därför att de har haft ett underutnyttjande av sina skogsresurser.
            Det har inneburit att det finns stora resurser, genetiskt och
            på annat sätt i skogarna i
          </note>
          <note>
            Baltikum.
          </note>
          <note>
            Vi skall inte tro att det enbart är fråga om att bevara skogarna.
            Det handlar också om att hjälpa till att exploatera skogarna på
            ett ansvarigt sätt. Vi kan t.ex. importera, både energiråvara
            för bioenergi och, i vissa fall, sågat timmer från de baltiska
            staterna.
          </note>
          <note>
            Dessutom stöder vi uppbyggnaden av mindre sårbara energisystem
            i Baltikum.
          </note>
          <note>
            Vårt bidrag, från miljösynpunkt, är att så länge det är möjligt
            ge Baltikum stöd att använda den bioråvara som finns på ett miljömässigt
            riktigt sätt, så att de kan komma bort från de avarter som finns
            med kärnkraft och fossila bränslen. Det är vår huvudinriktning.
          </note>
          <note>
            Som alla här vet satsar vi ungefär en kvarts miljard kronor per
            budgetår i totalt stöd till Baltikum, för
          </note>
          <note>
            Östersjöarbetet och för kärnsäkerheten. Det arbetet rullar på
            ganska hyggligt i dag, men det har tagit sin tid att få det i
            gång.
          </note>
          <note>
            Jag är optimist när det gäller att för framtiden kunna mobilisera
            mer av internationella resurser för att komma upp i volym när
            det gäller att hjälpa de baltiska staterna. Vi prioriterar dem,
            även om vi inte glömmer Polen och övriga länder i vår närhet.
          </note>
          <note type="speaker">
            Anf. 106 MAX MONTALVO (nyd) replik:
          </note>
          <note>
            Herr talman! Miljöministern tog upp frågan om ekonomiska styrmedel.
            Förstod jag det rätt, att vi skall ha ekonomiska styrmedel som
            skall harmoniseras med övriga länder som vi konkurrerar med, eller
            är det meningen att vi skall gå utöver de styrmedel dessa länder
            har?
          </note>
          <note>
            Jag fick bilden av att miljöministern anser att problemen med
            bensinen är borta i och med att blyet har tagits bort. Vi kan
            vara överens om att blyet var det värsta i bensinen. Men har miljöministern
            någon garanti för att ersättningsämnena är ofarliga?
          </note>
          <note>
            Jag vill också lägga fram en förhoppning om att miljöministern
            inte lyssnar alltför mycket på socialdemokraterna och bortser
            från frågan om den blyade bensinen. I liten omfattning behövs
            den faktiskt fortfarande. Det finns ett antal människor som håller
            på med en historisk fordonshobby och som inte kan vara utan blyad
            bensin. Det tycker jag man bör ta hänsyn till i ett fritt Sverige.
          </note>
          <note>
            Anf. 107 Miljöminister OLOF JOHANSSON
          </note>
          <note>
            (c):
          </note>
          <note>
            Herr talman! Ekonomiska styrmedel påverkar naturligtvis konkurrenskraften,
            i synnerhet om de är bredbasiga och omfattande. Därför är det
            viktigt att rikta dem på rätt sätt. Tanken bakom detta är gammal.
            Det är decennier sedan vi här i Stockholm, på världsmiljökonferensen
            1972, bestämde oss för att principen förorena--betala är en bra
            princip.
          </note>
          <note>
            Det är den principen vi håller på att förverkliga. Jag försöker
            inte göra gällande att det är frågan om något nytt. Men det är
            ett sent förverkligande av idéer som var inne redan för över 20
            år sedan.
          </note>
          <note>
            För att underlätta problemet med konkurrenskonflikterna mot omvärlden
            eftersträvar jag inte harmonisering som sådan.
          </note>
          <note>
            Inom EG har man minimistandarder som alla måste uppfylla, men
            sedan finns det en rättighet för varje nation att gå därutöver.
            Det skall vara vår linje.
          </note>
          <note>
            Går man för snabbt fram riskerar man att få konkurrenseffekter.
            Det kan hanteras genom att man sänker skatten på andra produktionsfaktorer
            som också är viktiga ur konkurrenssynpunkt. Det var därför jag
            nämnde skatteväxlingen. Man kan t.ex. sänka arbetsgivaravgiften,
            inkomstskatten på arbete, skatten på tjänster och höja skatten
            på miljöbelastande saker, energiråvaror, fossila bränslen och
            liknande.
          </note>
          <note>
            Vidare har vi frågan om bensinen. Nej, minsann, jag tog bara
            blyet som exempel. Bensinen är en fossil produkt. Den ger CH2-utsläpp.
            Den bidrar till de stora NOX-utsläppen som försurar våra marker
            och skogar. Det är viktigt att vi går i riktning mot miljövänliga
            bränslen. Då måste vi eftersträva att använda bioenergibaserade
            bränslen i stället. Vi kommer inom kort med förslag om miljöklassning
            av bensin. Detta arbete pågår hela tiden.
          </note>
          <note>
            Sedan har vi frågan om förbud mot bly i bensinen.
          </note>
          <note>
            Det är naturligtvis en fördel om det går att få bort blyet utan
            ett lagförbud. Jag är mycket glad över den marknadseffekt vi har
            uppnått med den ökade differentieringen mellan blyad och oblyad
            bensin.
          </note>
          <note>
            Vi kanske inte behöver tillgripa några administrativa regleringar.
            Men vi bereder också ett sådant alternativ. Bensinbranschen skall
            veta att om den inte klarar att fasa ut blyet så kan det komma
            ett förbud.
          </note>
          <note type="speaker">
            Anf. 108 MAX MONTALVO (nyd) replik:
          </note>
          <note>
            Herr talman! Det svåra med styrmedlen -- om vi nu skall gå före
            med detta som vi funderat på i 20 år --
          </note>
          <note>
            är vår svåra konkurrenssituation. Vi har ju ca 70 mil till vår
            marknad. Det var detta jag ville påpeka. Vi får inte lasta på
            för mycket, för då kanske vi styr kosan åt alldeles fel håll.
          </note>
          <note>
            När det gäller bensinen tänkte jag närmast på de ersättningsmedel
            som kommit in i bensinen nu och som skall kyla i stället för blyet.
            Det har inte forskats så mycket om dem. De kom väldigt snabbt
            till för att tysta opinionen, om jag förstått det rätt.
          </note>
          <note>
            Det är därför jag frågar om det finns någon garanti för att inte
            också dessa är skadliga.
          </note>
          <note>
            Anf. 109 Miljöminister OLOF JOHANSSON
          </note>
          <note>
            (c):
          </note>
          <note>
            Herr talman! Det senare problemet, med olika nya tillsatser i
            bensinen, är en fråga som ryms inom ramen för miljöklassning av
            bensin. Det är i samband med miljöklassningen som man prövar de
            olika bränslena och deras kvalitet, dvs. att de inte ställer till
            större skada än de sorter man ersätter, utan i stället mindre.
          </note>
          <note>
            Låt mig avslutningsvis konstatera att det är viktigt att vi håller
            tungan rätt i mun i dessa diskussioner.
          </note>
          <note>
            Jag noterar att Max Montalvo var långt ute i sitt första inlägg
            här när det gällde Öresundsbron. Jag antar att det kan ha berott
            på okunnighet.
          </note>
          <note>
            Vi råkar ha svensk lag. Jag utgår från att vi är överens om att
            vi skall tillämpa svensk lag, antingen det är naturresurslagen
            eller vattenlagen eller någon annan lag. Vi skall miljökonsekvensbeskriva
            den typen av stora projekt som Öresundsbron är exempel på. De
            skall miljöprövas enligt denna lagstiftning. Det arbetet pågår
            i Miljö- och
          </note>
          <note>
            Naturresursdepartementet under Görel Thurdin.
          </note>
          <note>
            Det arbetet är inte avslutat ens utanför regeringskansliet. Jag
            betackar mig för anklagelser för att vi skulle förhala frågan.
            Max Montalvo kallade Centern för en propp i det här sammanhanget.
            Vi är ingen propp. Vi väntar --
          </note>
          <note>
            liksom alla andra, hoppas jag -- på
          </note>
          <note>
            Vattendomstolens remissyttrande. Men den är bara en av remissinstanserna,
            enligt beslut av den förra regeringen. I annat fall hade den varit
            en domstol som hade kunnat fälla hela projektet med bara sitt
            eget yttrande.
          </note>
          <note>
            Den hanterar de viktiga vattenfrågorna och kommer in med sitt
            remissyttrande. Den senaste aviseringen, efter utfrågningen i
            Malmö, är att det skall komma den 15 november. Därefter har regeringen,
            Miljö- och Naturresursdepartementet och regeringskansliet, möjlighet
            att hantera hela den här frågan. Dessförinnan har vi inte den
            möjligheten.
          </note>
          <note>
            Jag vill alltså inte på något sätt ta till mig av en kritik som
            säger att vi förhalar frågan. Vi arbetar i enlighet med de regler
            som är fastlagda sedan gammalt. Det handlar om rättssäkerhet.
          </note>
          <note>
            Låt mig till sist bara konstatera att vi har många fler saker
            att diskutera på miljöpolitikens område. En stor uppgift som vi
            arbetar med är naturligtvis uppföljningen av det viktiga beslut
            som fattades i våras om att skapa ett kretsloppssamhälle. Det
            kommer att kräva sina decennier, men ni kan vara övertygade om
            att vi kommer att fortsätta i högsta möjliga tempo för att bredda
            de områden där vi inför producentansvar, återvinner och återanvänder.
            Jag utgår från att Lennart Daléus möjligen har något ord att säga
            om detta senare i debatten.
          </note>
          <note type="speaker">
            Anf. 110 MONA SAINT CYR (m):
          </note>
          <note>
            Herr talman! Ett människoliv ger oss ett alldeles för kort perspektiv
            på naturen och landskapet. Vad jag såg som barn, ser helt annorlunda
            ut i dag. Mina mor- och farföräldrar upplevde ett helt annat landskap
            än det jag upplever och har upplevt. Vems upplevda landskap är
            det rätta? Vilket skall bevaras?
          </note>
          <note>
            Markanvändningen och landskapsbilden skiftar sålunda kontinuerligt
            utan att det kan påstås vara något fel med detta. Inom skogshistorisk
            forskning har jag funnit hur flera seklers utnyttjande av marken
            drastiskt varierat. Faktum är att ett generellt utvecklingsmönster
            kan avläsas.
          </note>
          <note>
            Jag har själv arbetat som jordbrukare och brukat mark i den lilla
            byn Hitthem i södra Östergötland.
          </note>
          <note>
            Professor Lars Kardell har gjort studier över just den byn. Under
            1700-talet hade byn ungefär samma ängs- och åkerareal som i dag.
            På 1800-talet däremot tvingade befolkningsutvecklingen fram ett
            annat mönster, baserat på behovet av livsmedel.
          </note>
          <note>
            Skogen trängdes undan till förmån för jordbruket.
          </note>
          <note>
            Svedjebruk och bete tärde också på skogsmarken.
          </note>
          <note>
            Men så bröt industrialiseringen igenom. Folk lämnade landsbygden
            för tätorterna. Människor sökte sitt levebröd i USA. Kinda var
            säte för den första emigrationen. Samtidigt började livsmedelsproduktionen
            att effektiviseras. Skogen tog därmed tillbaka den mark som jordbruket
            nyttjat, och växelspelet accentuerades av den framväxande sågverks-
            och massaindustrin. Den ekonomiska tyngdpunkten förflyttades från
            produktion av mat till skogsbruk och virkesproduktion.
          </note>
          <note>
            På så vis flyttas ständigt gränserna och nyttjandeformerna fram
            och tillbaka i det landskap som de därmed också präglar från tid
            till tid. Detta växelspel måste vi bli varse. Vi måste spela med,
            och se helheten.
          </note>
          <note>
            Herr talman! När man för något år sedan på egendomen Föllingsö
            i samma dalgång önskade föra över jordbruksmark till golfbana
            för att bevara det öppna landskapet åt framtiden, uppstod en konflikt
            -- med myndigheterna. Men ägaren erbjöd en kompromisslösning.
            Kulturellt känsliga områden skulle skyddas, men omgivningen skulle
            utan störningar kunna brukas för golfändamål -- allt i en harmonierad
            lösning. Byråkratisverige i
          </note>
          <note>
            Riksantikvarieämbetets skepnad gick emot detta.
          </note>
          <note>
            Regeringen godkände emellertid ägarförslaget.
          </note>
          <note>
            Och vad blev resultatet av detta? Jo, att
          </note>
          <note>
            Riksantikvarieämbetet trots detta tvingade fram sin lösning!
            Betalningsansvarigt blev svenska folket --
          </note>
          <note>
            som vanligt.
          </note>
          <note>
            I den gångna veckan berättar nu pressen hur kulturarvet skall
            värnas i Föllingsö. Man har köpt upp hägnad av gärdesgårdar. Samtidigt
            har elstängsel satts upp kring betesdjuren och tryckimpregnerade
            stolpar använts. Potatisåkern skall grävas för hand, trots att
            traktorer har plöjt åkrarna i årtionden och skördetröskor bärgat
            skördarna där.
          </note>
          <note>
            Hur långt tillbaka skall man låtsas gå? Vad får den här leken
            kosta samhället? Hur länge skall man hålla på, och varför? Medborgarna
            förstår och accepterar inte den här hanteringen.
          </note>
          <note>
            Herr talman! Det är sålunda en grannlaga uppgift att med förnuft
            värna det landskap som är värt att värna, för den biologiska mångfaldens
            skull, för arternas skull, för värdefulla biotopers bevarande.
          </note>
          <note>
            Så långt är alla med.
          </note>
          <note>
            Men det får inte urarta till att bli ett tyckande, vare sig från
            byråkratin eller från politikerna. Stora värden står på spel --
            kulturella, biologiska och ekonomiska. Helheten är viktig. Det
            är nu vi skall sammanjämka jord och skog med natur och miljö,
            med landskap och mångfald, med människan -- och detta med förnuft,
            med sikte på framtiden.
          </note>
          <note>
            Det krävs tidsperspektiv såväl framåt som bakåt för detta. Det
            krävs samspel och helhet. Det krävs hänsyn och respekt. Vi måste
            hitta system, som hushållar. Vi måste hitta lösningar, som kombinerar.
            Vi måste hitta aktörer, som har både kunskap, känsla och vilja.
            Först då kan vi lyckas att till kommande generationer föra vidare
            den del av ett arv, som vi finner så värdefullt att det är värt
            att leva vidare i en ny omgivning och med nya värderingar.
          </note>
          <note>
            I detta arbete krävs också ödmjukhet. De bästa lösningarna är
            inte alltid politiska. Det gamla är inte värdelöst. Sedan långliga
            tider har markägare känt ansvar för både samtid och framtid. De
            har vårdat och värnat. Med enskilt ägande följer normalt ett positivt
            engagemang. Det måste alltfort nyttjas som en kärna i den naturvård,
            landskapsvård och miljövård som inkluderas i våra målsättningar
            och våra internationella åtaganden, när det gäller att bevara
            genetisk variation och att säkerställa ekosystem.
          </note>
          <note>
            När delar av jordbruksutskottet nyligen besökte
          </note>
          <note>
            Tyskland och delstaten Bayern tog vi bl.a. del av deras och Europas
            strävanden på de aktuella områdena. Man konstaterade nödvändigheten
            av ett hänsynstagande just till helheten och att det förelåg ett
            beroendeförhållande mellan jordbruket och naturvården. Man vill
            satsa på frivilligheten och medelst avtal med bönderna få till
            stånd ett bevarande av vissa miljöer. Samtidigt tillförsäkras
            bönderna en ekonomisk och kompletterande bas i sin näring, varvid
            jordbrukets överskottsproblematik också successivt skall lösas
            över tiden.
          </note>
          <note>
            I våra pågående jordbruksförhandlingar med EG
          </note>
          <note>
            och i kommande nationella propositioner om biologisk mångfald
            och bevarade biotoper kommer det att framgå vilka krav som vi
            måste leva upp till på detta område. Det förutsätter både realism,
            helhetssyn och framsynthet i våra lösningar, samt medvetandet
            om att allt inte åstadkommes på politisk väg. Det civila samhället
            har kvalifikationer, som inte bör ställas utanför när de viktiga
            besluten fattas.
          </note>
          <note type="speaker">
            Anf. 111 MARGARETA WINBERG (s)
          </note>
          <note>
            replik:
          </note>
          <note>
            Herr talman! Mona Saint Cyrs tal var ganska vackert, men när
            jag börjar syna det måste jag säga att jag blir litet bekymrad.
          </note>
          <note>
            Mona Saint Cyr talar om markanvändningen, som har skiftat genom
            århundradena. Det är alldeles riktigt. Sedan säger hon: ''-- --
            -- utan att det kan påstås vara något fel med detta''. Hon säger
            vidare att vi måste spela med i sättet att flytta gränserna.
          </note>
          <note>
            Jag tolkar det så, att allteftersom konjunkturerna skiftar skall
            marknadskrafterna bestämma hur de här gränserna skall flyttas,
            och i det måste vi spela med.
          </note>
          <note>
            Mona Saint Cyr talar om ett projekt i Östergötland och frågar
            vad den leken kostar samhället. Det är ganska bekymmersamma ord.
            Hon talar om förnuft, och jag frågar mig: Vad är förnuft i det
            här sammanhanget? Vems förnuft är det som skall råda?
          </note>
          <note>
            Jag tycker att Mona Saint Cyr skall svara på frågan om den politik
            som hon nu har varit med om att initiera och besluta om, som handlar
            om just landskapet och jordbruksmarken. I
          </note>
          <note>
            jordbrukslandskapet finns 40 % av våra kärlväxter, och två tredjedelar
            av landets hotade växter finns i odlingslandskapet. De är akut
            hotade på grund av de variationer och de förändringar i gränser,
            som
          </note>
          <note>
            Mona Saint Cyr talar om, som vi människor har gjort. Det var
            därför som konventionen om den biologiska mångfalden var så viktig
            i Rio, och det är därför som den är så viktig också för oss.
          </note>
          <note>
            Vad tycker Mona Saint Cyr om den förändrade jordbrukspolitiken
            och dess inverkan på monokulturer? Vad tycker hon om beslutet
            att ta bort prisregleringsavgiften på handelsgödsel och kemikalier?
            Kommer det att främja miljön?
          </note>
          <note>
            Slutligen vill jag ställa en fråga till, som jag berörde i mitt
            inledningsanförande: Hur kommer det sig att ni gick ifrån ert
            löfte om en höjning av koldioxidskatten för industrin och i stället
            sänkte den, när valet var över och ni satt i regeringsställning?
          </note>
          <note type="speaker">
            Anf. 112 MONA SAINT CYR (m) replik:
          </note>
          <note>
            Herr talman! Miljöministern svarade, om jag inte minns fel, på
            den fråga som ställdes om jordbruksmarken och miljöpolitiken.
            Jag gjorde en viss hänvisning till det, och jag stryker under
            den hänvisningen. Det finns anledning att återkomma till detta
            när vi har sett propositionen.
          </note>
          <note>
            Jag lyssnade till Margareta Winbergs inledningsanförande. Jag
            lade märke till att andra partier enligt hennes uppfattning inte
            har någonting att komma med på miljöområdet: Det framläggs undermåliga
            miljöförslag, man talar med kluvna tungor, nästan ingenting har
            hänt, osv. Jag tycker att det som har framkommit från den socialdemokratiska
            sidan under den här debatten har varit av mycket ringa sakvärde.
            Vad har ni själva gjort, vad har ni själva för målsättning? Det
            är ju inriktningen mot framtiden som är det viktiga.
          </note>
          <note>
            När vi talar om naturen och landskapet vill jag säga att det
            onekligen är så -- det är väl ofrånkomligt --
          </note>
          <note>
            att människan under historiens gång har präglat landskapsbilden.
            Jag vet inte vad Margareta
          </note>
          <note>
            Winberg tänker göra för att förändra det. Är det något onaturligt
            med att de biologiska varelser som finns här på jorden och lever
            i detta landskap präglar det, i samklang med andra varelser inom
            fauna och flora? Jag tycker att det är mycket naturligt.
          </note>
          <note>
            Det innebär -- för den händelse att det inte framgick av mitt
            anförande vill jag nu accentuera det -- att vi inte kan lösa de
            problem som finns enbart genom politiska beslut, utan insikten
            om detta måste vinna insteg hos den enskilda människan. Det innebär
            i det här fallet hos markägarna och andra ägare. Om man där inte
            känner för sin omgivning och tar ansvar för den sker det inte
            heller någonting av värde på det här området. Det hjälper inte
            hur många politiska beslut i kollektiv anda som Margareta Winberg
            åstadkommer. Det är det enskilda ansvarstagandet som måste väckas
            överallt och spridas, och det är den enskilda kunskapen som betyder
            mest för att få bredd på landskapsvården och miljöpolitiken.
          </note>
          <note type="speaker">
            Anf. 113 MARGARETA WINBERG (s)
          </note>
          <note>
            replik:
          </note>
          <note>
            Herr talman! Ja, Mona Saint Cyr, det är helt klart att människan
            har präglat landskapet och dess utveckling. Vi ser också resultatet.
            Det är inget resultat som vi kan vara särskilt stolta över --
          </note>
          <note>
            tvärtom. Det är på grund av det resultatet som vi nu står inför
            väldigt svåra och avgörande beslut.
          </note>
          <note>
            Och det är på grund av det resultatet, inte bara i
          </note>
          <note>
            Sverige utan i hela världen, som vi träffades i Rio för att fatta
            de här avgörande viktiga besluten.
          </note>
          <note>
            Men Mona Saint Cyr har tydligen i den här frågan --
          </note>
          <note>
            precis som Moderaterna har i andra frågor --
          </note>
          <note>
            uppfattningen att politikernas makt skall minska och den enskilda
            människans makt, i det här fallet över miljön, skall öka. Jag
            skulle vilja fråga Mona
          </note>
          <note>
            Saint Cyr: Om man minskar de ekonomiska styrmedlen -- det är
            ju de facto ett sätt att minska vår möjlighet att påverka -- i
            jordbruket, vilket ni har drivit igenom, blir miljön då bättre
            eller sämre?
          </note>
          <note>
            Vad tror Mona Saint Cyr om det? Om det blir billigare att använda
            kemikalier och handelsgödsel minskar då användningen av det eller
            ökar den?
          </note>
          <note>
            Sedan vill jag återigen fråga: Varför drev ni inte igenom en
            höjning av koldioxidskatten för industrin, som ni lovade i valrörelsen?
            I stället sänkte ni den och höjde den i stället för hushållen.
          </note>
          <note type="speaker">
            Anf. 114 MONA SAINT CYR (m) replik:
          </note>
          <note>
            Herr talman! I ett replikskifte hinner man inte gå in på stora
            frågor, som i och för sig behandlas i andra sammanhang. Jag skall
            hålla mig till detta.
          </note>
          <note>
            Det låter som om Margareta Winberg gråter över och skäms över
            Sverige. Hon tilltror inte människorna här i landet förmågan att
            umgås med naturen. Det tycker jag är ett grovt påstående mot alla
            enskilda svenskar. Att blanda in jordbrukspolitiken i sammanhanget
            är i och för sig riktigt -- jordbrukspolitik har ju ett nära samband
            med miljöpolitik och natur. Enligt min uppfattning har många jordbrukare
            varit de första naturvårdarna. Jag tror inte att man generellt
            kan påstå att det har begåtts några stora fel på det området.
          </note>
          <note>
            Däremot vill jag erinra Margareta Winberg om att den socialdemokratiska
            jordbrukspolitiken har drivit fram det intensiva jordbruk som
            hon själv i dag kritiserar. Dessutom har man samtidigt underminerat
            ekonomin inom jordbruket. På den punkten borde ni väl göra självrannsakan
            och erkänna er skuld.
          </note>
          <note>
            Jag säger alltså ja till människan där Margareta
          </note>
          <note>
            Winberg säger ja till kollektivet i alla dess roller.
          </note>
          <note>
            Jag anser att det behövs vissa styrmedel, och det använder vi
            också, men det finns ett både--och. Det måste till en samverkan
            i sammanhanget för att nå miljömålen och åstadkomma den naturvård
            och den omsorg som vi eftersträvar.
          </note>
          <note type="speaker">
            Anf. 115 LENNART FREMLING (fp):
          </note>
          <note>
            Herr talman! Miljödebatten kommer denna gång direkt efter den
            ekonomiska debatten. Det är bra, därför att det finns ett stort
            släktskap mellan dessa frågor. Liksom den ekonomiska politiken
            måste ju miljöpolitiken gripa in på samhällets alla områden.
          </note>
          <note>
            Det gör miljöfrågorna svåra att hantera men också intressanta.
            Dessutom är de långsiktigt otroligt viktiga.
          </note>
          <note>
            Förvaltarskapstanken utgör en grund för den liberala miljöpolitiken.
            Den innebär att vi måste förvalta naturen så att även kommande
            generationer kan leva ett tryggt och meningsfullt liv. En bas
            för genomförandet av detta tankesätt har regering och riksdag
            lagt, genom de beslut som togs i våras angående kretsloppsfrågorna.
          </note>
          <note>
            Det bästa sättet att nå målet utan att i onödan inskränka valfriheten
            för individen är att i ökad utsträckning använda ekonomiska styrmedel.
          </note>
          <note>
            Detta har Folkpartiet liberalerna förespråkat i mer än ett kvarts
            sekel. Enligt regeringsförklaringen, som gjordes förra veckan,
            fortsätter vi att införa sådana styrmedel. Det gladde mig att
            höra av
          </note>
          <note>
            Margareta Winberg att Socialdemokraterna numera stöder detta
            arbete och inte längre har den syn som i stället Max Montalvo
            ger uttryck för, nämligen att miljöavgifter är som avlatsbrev
            som de rika gärna betalar.
          </note>
          <note>
            Miljöministern underströk att miljöskulden inte får öka. Till
            våren kommer regeringen, om jag förstod rätt, att beskriva effekterna.
            Men, miljöministern, hur skall regeringen göra för att miljöskulden
            skall sluta att öka?
          </note>
          <note>
            Eftersom ekonomiska styrmedel påverkar den internationella konkurrensen
            vid handel med varor är det av betydelse att man gör likartade
            bedömningar i olika länder. För Sverige är det av största vikt
            att våra europeiska grannar också kan förmås att införa miljöavgifter.
            Bästa möjligheten att påverka detta skulle vi få som medlemmar
            i EG.
          </note>
          <note>
            För att kunna bibehålla och utvidga den för vår välfärd så värdefulla
            frihandeln krävs ett omfattande internationellt samarbete. Jag
            har kunnat konstatera att liberaler i många länder är pådrivande
            för att förbättra miljön med hjälp av ekonomiska styrmedel.
          </note>
          <note>
            Vi måste också vara beredda att pröva nya typer av ekonomiska
            styrmedel. Det är nu dags att i liten skala tillämpa överlåtbara
            utsläppsrätter, s.k.
          </note>
          <note>
            bubblor. Detta är en intressant idé som Folkpartiet liberalerna
            vill pröva.
          </note>
          <note>
            Det är bra att regeringen i dag kommer med propositionen om den
            biologiska mångfalden. Jag vill också betona naturvårdens roll
            i miljöpolitiken.
          </note>
          <note>
            Folkpartiet liberalerna har under årens lopp fört en hård kamp
            för att bevara Sveriges unika naturvärden. För att värna om det
            öppna landskapet med unika ängar och hagmarker driver vi på för
            att införa ett system med arealersättning.
          </note>
          <note>
            Vi gläds åt det ökade älvskyddet, som är en stor framgång för
            våra idéer, och konstaterar att arbetet med ytterligare älvskydd
            fortsätter.
          </note>
          <note>
            Herr talman! Jag vill ägna återstående minuter åt miljöeffekterna
            av trafiken. Vi behöver mer debatt om dessa effekter, särskilt
            när man vill låsa sig för vissa lösningar för lång tid framöver.
            Vi måste resonera mer om samhällsekonomi.
          </note>
          <note>
            Den för trafikpolitiken grundläggande principen om att konsumenten
            bör betala den samhällsekonomiska marginalkostnaden har ju tyvärr
            inte slagit igenom ännu.
          </note>
          <note>
            Dagens trafiksystem ger stor rörelsefrihet åt människorna i den
            rika världen. Emellertid är det uppenbart att trafikens totala
            miljöpåverkan kraftigt överskrider vad naturen tål. Järnvägstrafik
            måste därför stimuleras på bekostnad av vägtrafik och flygtrafik.
          </note>
          <note>
            Det är klokt att öka investeringarna i infrastruktur, men det
            gäller att satsa rätt.
          </note>
          <note>
            Samhällsekonomiska kalkyler måste ligga till grund för statens
            beslut, och vi måste utveckla ett taxesystem som gör att kunden
            känner av marginalkostnaden. Det måste vara möjligt att ta fram
            ett mycket bättre underlag än det som nu används för ställningstaganden
            inom kommunikationsdepartementets område. Detta gäller alltså
            för vägtrafik, järnvägstrafik, flygtrafik, sjöfart och inte minst
            för teletrafik. Framför allt har vi dåligt underlag och en dålig
            procedur för att fatta beslut om avvägningar mellan de olika trafikslagen.
          </note>
          <note>
            Detta måste förbättras.
          </note>
          <note>
            Miljöutvecklingen påverkas av folks val av färdmedel. Detta val
            är för de flesta resenärer kraftigt beroende av priset. Många
            beslutsfattare underskattar detta prisberoende. I somras såg vi
            ett mycket intressant exempel på detta, då SJ grovt hade felbedömt
            folks vilja att åka tåg till sänkta priser. Efterfrågan ökade
            mer än man trodde. Det är viktigt att man nu drar rätt slutsatser
            för framtiden, eftersom marginalkostnaden för ökade resandeströmmar
            på järnväg är låg.
          </note>
          <note>
            De viktiga principfrågorna som vi måste ställa oss är om det
            finns en rimlig lönsamhet i stora motorvägar, då miljökostnaderna
            beaktas, och om det finns bättre alternativ. Med stöd av gårdagens
            bedömningar håller vi i dag på att i snabb takt minska morgondagens
            möjligheter till miljövänliga transporter, exempelvis genom att
            satsa på
          </note>
          <note>
            Öresundsbron, Vedabron och storstadspaketen i
          </note>
          <note>
            Stockholm, Göteborg och Malmö samt genom att bygga ut flygkapaciteten
            på Arlanda.
          </note>
          <note>
            Ur miljösynpunkt är Öresundsbron inte ett långsiktigt hållbart
            projekt. Jag utgår ifrån att regeringen, innan den fattar slutligt
            beslut, verkligen mycket noga studerar vad
          </note>
          <note>
            Koncessionsnämnden för miljöskydd har anfört.
          </note>
          <note>
            Dennispaketet är en orimlig satsning om vi vill skapa ett långsiktigt
            hållbart kretsloppssamhälle.
          </note>
          <note>
            Framtidens samhälle måste byggas på ett flexibelt sätt, och stadsmotorvägar
            är allt annat än flexibla.
          </note>
          <note>
            Västerleden och Österleden, som ingår i
          </note>
          <note>
            Dennispaketet, skulle inte på sikt avlasta de mindre vägarna
            i Stockholmsregionen. De skulle främst generera ny biltrafik.
          </note>
          <note>
            Vi kan inte fortsätta att förbruka naturresurser i en rasande
            fart och vänta med att ta hänsyn till miljön.
          </note>
          <note>
            Det är vår generation som måste ändra den materialistiska, slösande
            västerländska livsstilen.
          </note>
          <note>
            Genom att lägga mer skatt på förbrukning av naturresurser och
            i motsvarande mån minska skatten på arbetskraft skulle vi kunna
            få ett långsiktigt hållbart samhälle med mindre arbetslöshet.
          </note>
          <note type="speaker">
            Anf. 116 MARGARETA WINBERG (s)
          </note>
          <note>
            replik:
          </note>
          <note>
            Herr talman! Jag måste medge att jag blir både imponerad och
            en aning upprörd när jag hör
          </note>
          <note>
            Folkpartiet liberalernas representant uttala sig som han gör.
          </note>
          <note>
            Han kritiserar motorvägar, Vedabron,
          </note>
          <note>
            Öresundsbron, Dennispaketet och den tredje landningsbanan på
            Arlanda. Det är projekt som hans representanter i regeringen har
            varit med om att driva fram. Det är ganska skickligt. På det här
            viset ger han ju intryck av att Folkpartiet står litet grand vid
            sidan om och att folkpartisterna i riskdagen inte tycker om det
            här. Men folkpartisterna i regeringen är med och driver fram de
            här projekten.
          </note>
          <note>
            Det är litet omoraliskt att hantera politiken på det sättet.
            Men jag ser självfallet fram emot att få
          </note>
          <note>
            Folkpartiets röster mot en Öresundsbro den dag som vi skall rösta
            om det i riksdagen.
          </note>
          <note>
            Vi hörde också att Folkpartiet har drivit frågan om ekonomiska
            styrmedel i ett kvarts sekel. Ni kan ju inte ha haft särskilt
            stort inflytande under den senaste tiden i regeringen. Jag kan
            inte förstå vilka ekonomiska styrmedel som har införts. Regeringen
            har infört sådana, säger Lennart Fremling. Vilka då? Lennart Fremling
            kanske skulle kunna ge mig en precisering av de 8 miljader som
            fanns med i kompletteringspropositionen. De skulle vara intäkter
            -- en förstärkning av budgeten. De skulle bestå av ekonomiska
            styrmedel, men det framgår inte av vilka. Då är det ju ingenting.
            Då är det ganska tomt. Kanske har Lennart Fremling en idé om hur
            regeringen eller, för all del, Folkpartiet skall kunna konkretisera
            8 miljarder. Det är ju rätt mycket pengar.
          </note>
          <note>
            Lennart Fremling påstår också att Folkpartiet har föreslagit
            s.k. bubblor. Det är nog mycket riktigt så.
          </note>
          <note>
            Vi har lagt fram förslag i vårt utskott och här i kammaren, men
            dem har Folkpartiet gått emot. Så var det med det intresset.
          </note>
          <note>
            Jag skall till sist ta upp arealersättningen. Det skulle vara
            något bra för landskapet och möjligen för den biologiska mångfalden.
            Hur det kan det vara så?
          </note>
          <note>
            Med den utformning som ni förespråkar utgår ersättningen per
            hektar, oavsett hur landskapet ser ut och vad det finns för värden
            att bevara på just den hektar som man får pengar för. Det kan
            väl inte vara så bra. Är det inte bättre att stötta vårt förslag?
          </note>
          <note>
            Det tar sikte på att man skall hitta de mest värdefulla markerna
            och att man skall värdera dem och fördela pengar efter hur värdefulla
            de är. Det förslaget har vi lagt fram, men också det har ni röstat
            emot.
          </note>
          <note type="speaker">
            Anf. 117 LENNART FREMLING (fp)
          </note>
          <note>
            replik:
          </note>
          <note>
            Herr talman! I mitt anförande har jag beskrivit miljöeffekterna
            av trafikledssatsningarna. Det kan ju finnas andra aspekter som
            man väger in när man skall ta slutlig ställning till om en viss
            satsning skall genomföras eller inte.
          </note>
          <note>
            Jag tror inte att det var angivet att de 8 miljarder som Margareta
            Winberg nämner fullt ut avser styrmedel när det gäller miljön.
            Det är olika typer av punktskatter, såvitt jag har förstått. Det
            är troligt att en relativt liten del av detta belopp kommer att
            bestå av statsinkomster till följd av sådana styrmedel.
          </note>
          <note>
            Jag förstår faktiskt inte Margareta Winbergs kommentar om de
            s.k. bubblorna. Vi vill driva på det här, och det pågår vissa
            utredningar. Vi måste ju ha konkreta förslag för att kunna fatta
            beslut.
          </note>
          <note>
            Det här är inte alldeles enkla frågor. Det måste göras en teknisk
            utredning.
          </note>
          <note>
            Vi måste tänka långsiktigt. I den rika världen måste vi räkna
            med att i vissa avseenden förändra vår livsstil. Vi måste begränsa
            de fysiska transporterna och bl.a. satsa på teleteknik. En del
            människor kommer säkert att uppfatta denna förändring som uppoffringar
            i vår levnadsstandard, men det finns inget moraliskt hållbart
            alternativ. Dagens livsstil vältrar ju faktiskt över flera kända
            problem på kommande generationer. Jag tänker på försurningen,
            övergödningen, växthuseffekten, ozonhålet och bevarandet av den
            biologiska mångfalden. Detta måste successivt diskuteras, och
            man måste bilda opinion i den här riktningen. Det är knepiga och
            långsiktiga frågor. På den punkten tror jag att vi är helt överens.
          </note>
          <note>
            Det hade varit bättre om vi inte hade behövt kämpa så länge med
            att förklara incitamenten i de här ekonomiska styrmedlen utan
            fått stöd för de tankegångarna redan på 70- och 80-talet.
          </note>
          <note type="speaker">
            Anf. 118 MARGARETA WINBERG (s)
          </note>
          <note>
            replik:
          </note>
          <note>
            Herr talman! Jag vet att frågan om de s.k.
          </note>
          <note>
            bubblorna behöver utredas. Vi menar dock att utredningarna är
            klara när det gäller de områden där vi har lagt fram förslag.
            Det handlar framför allt om utsläppsrättigheter mellan Sverige
            och
          </note>
          <note>
            Baltikum.
          </note>
          <note>
            Vi är helt överens om att den rika världen måste förändra sitt
            sätt att leva och vara. Det måste gå ganska snabbt. Om man tittar
            på befolkningsexplosionen 25 år framåt i tiden inser man att vår
            levnadsstandard är något för hög, om vi skall kunna klara av att
            ge den nuvarande generationen och de kommande en något så när
            dräglig standard.
          </note>
          <note>
            Lennart Fremling säger att vi skall bilda opinion.
          </note>
          <note>
            Den opinionen finns redan. I olika opinionsundersökningar har
            man frågat människor i Sverige vad de tycker om miljön och framför
            allt vilken politisk fråga som de tycker är den viktigaste. Näst
            frågan om sysselsättningen och arbetslösheten är miljöfrågan viktigast.
            Jag tror att vi har klarat av opinionsbildningen ganska bra.
          </note>
          <note>
            Därför gäller det nu att handla och inte enbart prata.
          </note>
          <note>
            Jag fick inte något svar på min fråga om arealersättningen: Hur
            skall den utformas så att den biologiska mångfalden bevaras och
            monokulturer inte ensidigt gynnas? Det är en fråga som vi har
            diskuterat. Jag upplever att vi inte har fått gehör för vår linje
            om en mer precis satsning på områden där det finns arter att bevara,
            dvs. en differentierad arealersättning. Ni har slaviskt följt
          </note>
          <note>
            Centerpartiets, böndernas, idéer om en generell ersättning som
            skall vara lika för alla och utgå per hektar. Tycker Lennart Fremling
            att detta är bra ur miljösynpunkt?
          </note>
          <note type="speaker">
            Anf. 119 LENNART FREMLING (fp)
          </note>
          <note>
            replik:
          </note>
          <note>
            Herr talman! Nu förstår jag bättre varför
          </note>
          <note>
            Margareta Winberg talade om bubblor här. Den här växlingen mellan
            utsläpp i Sverige och
          </note>
          <note>
            Baltikum är väl inte ett exempel på att man inför överlåtbara
            utsläppsrätter, som man alltså kan överlåta mellan olika innehavare.
            Det är den idén som vi har tänkt att man borde pröva.
          </note>
          <note>
            Det finns inget färdigt förslag beträffande arealersättningen.
            Vi får väl hoppas att det så småningom kommer fram ett sådant.
            Folkpartiet följer inte alls slaviskt något Center eller LRF-
          </note>
          <note>
            initiativ. Tvärtom är det väl så att lantbrukarna inte ställer
            upp på de synpunkter som Folkpartiet har fört fram här. Vi har
            bara talat om en viss nivå på den här arealersättningen som ett
            räkneexempel.
          </note>
          <note>
            Jag tycker att det är helt naturligt att man på något sätt graderar
            marken. Vi känner mycket stor sympati för det väl genomarbetade
            förslag som
          </note>
          <note>
            Svenska naturskyddsföreningen har lagt fram. Det måste dock bearbetas
            så att man får ett konkret förslag från regeringens sida.
          </note>
          <note type="speaker">
            Anf. 120 MAX MONTALVO (nyd) replik:
          </note>
          <note>
            Herr talman! Jag har märkt att Lennart Fremling sällar sig till
            Centern och Socialdemokraterna när det gäller att tävla om att
            vara bäst i att föreslå en mängd bra saker för miljön. Men är
            det inte att vara litet väl populistisk?
          </note>
          <note>
            Lennart Fremling sade att jag hade nämnt att man skulle ha de
            rika att betala avlatsbreven. Jag påpekade att det har blivit
            en handel med avlatsbrev så till vida att man i princip betalar
            in 15
          </note>
          <note>
            miljarder i skatter. Sedan går 2,5 miljarder ut för att förbättra
            miljön. Det var det jag ville påpeka. Det är orimliga proportioner.
            Ni har tagit över en gammal socialdemokratisk åtgärd där man bara
            tar in skatter till staten men inte gör något för miljön.
          </note>
          <note>
            Vi kom in på att Folkpartiet tydligen har något patent på att
            man skall tala om för folk vilket färdmedel folk skall åka med.
            Det är samma idé som med invandringen. Man skall tala om för folk
            vad folk skall tycka. Det är horribelt. Om folk vill åka bil och
            väljer det skall de väl få göra det i ett fritt land. Sedan skall
            det i så fall finnas incitament för att åka kollektivt. Det måste
            väl vara någon rim och reson i det hela. Det är horribelt att
            höra från ett borgerligt parti att man skall tala om för folk
            hur de skall åka.
          </note>
          <note>
            Det är väl självklart att det är ur trafiksäkerhetssynpunkt som
            man bygger motorvägar. Det talades om miljön i sammanhanget. Vi
            bygger väl inte dagens motorvägar för dagens trafik utan för framtidens
            trafik. Då räknar vi med att forskningen skall ha kommit så långt
            att vi i framtiden kanske har andra drivmedel och andra typer
            av motorer. Jag är mycket förvånad över resonemanget.
          </note>
          <note type="speaker">
            Anf. 121 LENNART FREMLING (fp)
          </note>
          <note>
            replik:
          </note>
          <note>
            Herr talman! Max Montalvo sade inledningsvis att det verkar som
            om partierna tävlar om att vara bäst på att föreslå bra saker.
            Det är väl ganska naturligt.
          </note>
          <note>
            Det är klart att vi försöker komma med så bra förslag som möjligt.
          </note>
          <note>
            Max Montalvo frågade också om det jag säger inte är populistiskt.
            Det som jag säger i mitt anförande är helt och hållet min övertygelse.
          </note>
          <note>
            När det gäller miljöavgifter är det uppenbart att
          </note>
          <note>
            Max Montalvo inte har förstått riktigt hur vi vill arbeta med
            incitament. Som det har sagts här tidigare finns möjlighet att
            göra en skatteväxling.
          </note>
          <note>
            Vi tycker inte att man skall höja skattetrycket, men vi tycker
            att en del skatter skall omfördelas så att man betalar mer skatt
            när man använder naturresurser. I gengäld kan man betala mindre
            skatt på arbetskraft. På det sättet skulle vi kunna få ett långsiktigt
            hållbart samhälle med mindre arbetslöshet.
          </note>
          <note>
            Som jag tror framgår ganska tydligt är det inte min mening att
            tvinga folk att använda vissa färdmedel.
          </note>
          <note>
            Folk skall fritt få möjlighet att välja. Det är det som ligger
            i vår politik. Individens valfrihet skall inte inskränkas. Man
            skall dock få betala vad det verkligen kostar så att det inte
            blir ett överutnyttjande.
          </note>
          <note>
            Här kan man då komma in på diskussionen, som jag med oro har
            sett tidningsuppgifter om, om de skatteregler som skall gälla
            för tjänstebilar. Om man inte gör något åt de skattereglerna kommer
            man att ha marginalkostnaden noll för ytterligare bilresa. Då
            får man fel incitament. Jag hoppas att man kommer att kunna hitta
            några vettiga regelsystem som gör att även den som har en tjänstebil
            kommer att känna av en viss marginalkostnad vid varje enskild
            resa om han reser med bil i stället för att välja ett annat färdmedel.
            Annars blir det inte ett rationellt färdmedelsval i samhället.
          </note>
          <note type="speaker">
            Anf. 122 MAX MONTALVO (nyd) replik:
          </note>
          <note>
            Herr talman! Lennart Fremling, det var skönt att höra att valfriheten
            skulle få vara kvar även i ett folkpartistiskt samhälle. Jag undrar
            dock om inte bilisterna betalar vad det kostar. Enligt min åsikt
            betalar vi alldeles för mycket. Där kan vi ha olika åsikter om
            man lägger in sjukvård och alla möjliga sociala kostnader. Men
            om man håller sig till det som man lägger in i bilkostnader betalar
            vi alldeles för mycket enligt min åsikt.
          </note>
          <note type="speaker">
            Anf. 123 LENNART FREMLING (fp)
          </note>
          <note>
            replik:
          </note>
          <note>
            Herr talman! På den punkten kan vi ha olika åsikter. Det ligger
            ju värderingar i botten om hur man skall beräkna detta. Man räknar
            normalt inte med att man täcker miljökostnaderna. Jag tror att
            vi får föra debatten vidare om vilka miljöeffekter bilismen har.
          </note>
          <note>
            Anf. 124 Miljöminister OLOF JOHANSSON
          </note>
          <note>
            (c):
          </note>
          <note>
            Herr talman! Jag tänkte att jag skulle hjälpa till med det som
            man bör göra i en debatt, nämligen att räta ut fler frågetecken
            än som reses -- utöver den här konfrontationen mellan olika värderingar.
          </note>
          <note>
            Lennart Fremling ställde frågan om miljöskulden.
          </note>
          <note>
            Jag hann inte ta upp den i mina tidigare inlägg. Det handlar
            dock om att finna instrument som tydliggör sambandet mellan ekologi
            och ekonomi. Då arbetar vi på olika sätt för att använda nationalräkenskaperna
            också som ett uttrycksmedel för att beräkna miljökostnaderna.
          </note>
          <note>
            Dessutom utvecklar vi miljöindex som ger ett uttryck för hur
            långt vi har kommit i förhållande till de miljömål vi har satt
            upp.
          </note>
          <note>
            Det viktiga är att miljöskulden innebär en möjlighet att pedagogiskt
            förklara vad vi själva orsakar och vad vi skjuter över på kommande
            generationer om vi inte gör något åt miljöskadorna.
          </note>
          <note>
            Vi har låtit professor Arne Jernelöv på IVL ta fram en utredning
            om miljöskuldens storlek.
          </note>
          <note>
            Miljöskulden definieras då som det som är möjligt att reparera.
            Han har beräknat den totala skulden i dagsläget till mellan 260
            och 300 miljarder kronor.
          </note>
          <note>
            Skulden består naturligtvis av olika delar, t.ex. ca
          </note>
          <note>
            85 miljarder i kostnader för att motverka vårt bidrag till växthuseffekten.
            Det handlar alltså om utsläpp av koldioxid, freoner, metylbromider
            o.dyl.
          </note>
          <note>
            som påverkar klimatet negativt.
          </note>
          <note>
            Det är mot den här bakgrunden man skall se regeringens uttalande
            i årets finansplan om att miljöskulden inte får öka. I dag är
            ökningstakten ca
          </note>
          <note>
            7 miljarder kronor om året.
          </note>
          <note>
            Naturligtvis är det viktigt att anpassa de ekonomiska styrmedlen
            så att de angriper rätt problem och ges rätt prioritering i förhållande
            till hur miljöskulden ser ut.
          </note>
          <note>
            Det gäller t.ex. avfallsområdet där vi har mängder av deponier.
            De är ett uttryck för en misslyckad miljöpolitik. Det är egentligen
            frågan om en resurs som kan återvinnas och återanvändas. Det är
            därför vi utreder införandet av en avfallsskatt.
          </note>
          <note>
            På samma sätt är det med koldioxidskatten och energiskatter,
            som då avser att medverka till en belastning av de utsläpp som
            är skadliga och minska den förbrukning av fossila bränslen som
            vi har.
          </note>
          <note>
            När det gäller kvävedioxiderna arbetar vi med den s.k. NOX-avgiften.
            Det innebär att vi tar ut en avgift och betalar tillbaka lika
            mycket till avgiftsbetalarna som kollektiv med utgångspunkt i
            hur de sköter energieffektiviseringen och liknande saker.
          </note>
          <note>
            Miljöskuldstänkandet är också viktigt i förebyggande syfte. Det
            innebär att man mera tydligt kan rikta åtgärder så att man undviker
            att uppnå en ökning av miljöskulden. Ett exempel på detta kan
            t.ex. vara beslutet under 80-talet om att införa katalysatorer
            på nya bilar.
          </note>
          <note type="speaker">
            Anf. 125 LENNART FREMLING (fp)
          </note>
          <note>
            replik:
          </note>
          <note>
            Herr talman! Jag vill tacka miljöministern för utläggningen om
            miljöskulden. Jag tror också att det är en väldigt viktig pedagogisk
            faktor att räkna detta i pengar. Så länge man inte sätter kronor
            och ören på vissa typer av fenomen, är det svårt att föra ut,
            förklara och se den förändring som sker årligen.
          </note>
          <note>
            Jag är glad över det som miljöministern kallar för det politiska
            beskedet i regeringsförklaringen. Jag utgår från att det kommer
            att åtföljas av rimliga åtgärder så att miljöskulden faktiskt
            inte ökar.
          </note>
          <note>
            Anf. 126 DAN ERICSSON i Kolmården
          </note>
          <note>
            (kds):
          </note>
          <note>
            Herr talman! Margareta Winberg började med att kommentera de
            olika partierna. Nu har dess värre
          </note>
          <note>
            Margareta Winberg tvingats lämna kammaren.
          </note>
          <note>
            Men jag vill ändå något från min utgångspunkt kommentera vad
            hon sade.
          </note>
          <note>
            Margareta Winberg sade bl.a. att kristdemokraterna vill väl i
            miljöpolitiken. Det får man se positivt på. Sedan hade hon uppfattningar
            om politikens moraliska anseende. Då vill jag vända på frågan.
            Jag hade velat ställa den till
          </note>
          <note>
            Margareta Winberg. Hur ser socialdemokraterna själva på de moraliska
            frågorna i miljöpolitiken?
          </note>
          <note>
            Vi kan t.ex. se på den miljöskuld som nyss debatterades. Den
            har byggts upp under så många år under den tid då socialdemokratin
            drev fram storskalighet och stordrift ofta på miljöns bekostnad.
            Då byggdes den stora miljöskulden upp som denna regering nu får
            ta över, försöka bromsa tillväxten på och betala av.
          </note>
          <note>
            Motsvarande situation råder på det ekonomiska området. Man har
            grundlagt en situation som gör att vi måste ta itu med en tuff
            ekonomi. Det har byggts upp en skuld. Precis likadant är det på
            miljöområdet. Regeringen försöker ta itu med både de ekonomiska
            problemen och miljöproblemen. Men det handlar också om skattesystem
            osv. Det är fråga om skattesystem som har gynnat miljöförbrukning,
            dvs. gjort det dyrt att använda mänsklig arbetskraft och gynnat
            användningen av ändliga naturresurser osv.
          </note>
          <note>
            Har inte socialdemokratin ett stort moraliskt ansvar för att
            vi har försatts i denna situation?
          </note>
          <note>
            Energipolitiken är också väsentlig i miljödebatten.
          </note>
          <note>
            Socialdemokratin byggde fast oss i kärnkraftssamhället. År 1980
            när vi hade möjlighet att välja en annan väg för att ta oss ur
            kärnkraftssamhället, drev socialdemokraterna fram linje 2. Det
            innebar att från sex kärnkraftsreaktorer byggdes vi än mer fast
            till 12
          </note>
          <note>
            kärnkraftsreaktorer i dag. Det gör det än svårare att välja en
            annan miljöriktig väg för energin. Har inte socialdemokratin ett
            moraliskt ansvar för den situation som nu råder och som är betydligt
            tuffare än vad den hade blivit om utvecklingen hade vänts redan
            1980?
          </note>
          <note>
            Margareta Winberg sade också något om att kds tydligen tävlar
            med Centern om miljöpolitiken. Jag ser det inte så. Det är väl
            bra om vi kan sporra varandra till ytterligare insatser i miljöpolitiken.
          </note>
          <note>
            Det gäller över hela det politiska fältet. Där tycker jag att
            Margareta Winberg hade rätt på en punkt.
          </note>
          <note>
            Det är viktigt att lyfta upp miljöpolitiken till en nationell
            fråga där vi faktiskt söker samling. Jag har också uppfattat att
            socialdemokraterna många gånger har stämt in i de förslag som
            regeringen har lagt fram och inte har haft så stora avvikande
            uppfattningar utan enbart velat driva på. I stort sett har man
            varit överens. Då finns det inte anledning att söka strid. Det
            är intressant att se vilka konkreta förslag som finns från det
            hållet utöver vad regeringen redan arbetar med.
          </note>
          <note>
            Vi kristdemokrater menar att miljöpolitik och ekonomisk politik
            måste integreras. Det har sagts av flera i debatten. Den ekonomiska
            politiken måste aktivt syfta till att sätta rätt pris på slitage,
            naturresurser och sådant som bidrar till miljöförstöring. Miljökostnaden
            måste betalas fullt ut i all produktion så att det sätts rätt
            priser på varor. Målet är att styrmedlen är så pass starka att
            miljöskulden för det första inte tillåts växa och för det andra
            att resurser kan frigöras för reparation av miljöskadorna och
            för att beta av miljöskulden.
          </note>
          <note>
            Det är likaså nödvändigt med en miljöjusterad bruttonationalprodukt,
            där förändringar i nationalförmögenheten redovisas.
          </note>
          <note>
            En skatteväxling där miljöskatter utnyttjas i högre grad medan
            skatt på arbetskraften minskas i motsvarande mån är en nödvändig
            reform för att stimulera en hållbar utveckling. Miljöministern
            var inne på de tankegångarna. Jag vet att vi inte är ensamma om
            detta. Det finns flera politiska partier som arbetar för detta.
            Det är viktigt att vi i internationellt perspektiv arbetar för
            ökad samverkan om just miljöskatter för att säkra att resurser
            tillskapas för insatser inom miljö- och utvecklingsområdet. Sverige
            har arbetat aktivt och bör också fortsättningsvis arbeta hårt
            i internationella sammanhang för att ekonomiska styrmedel verkligen
            kommer till gagn för miljön.
          </note>
          <note>
            Regeringen har gjort mycket som är bra.
          </note>
          <note>
            Regeringen har arbetat med kretsloppspropositionen. Det är ett
            första avstamp på det området. Man har arbetat med en klimatproposition.
            Också där har skett ett första avstamp. Syftet måste vara att
            vi skall gå vidare.
          </note>
          <note>
            Som vi har hört i dag kommer också snart propositionen om biologisk
            mångfald. Det är väldigt bra.
          </note>
          <note>
            Jag vill ställa en fråga när det gäller ekonomi och miljö till
            miljöministern. Kommer miljöministern att ta nya initiativ för
            att vi skall få en ordentlig genomlysning av just frågan om skatteväxling
            till förmån för miljön? Jag ser det som en central fråga.
          </note>
          <note>
            Olika former av skattereformer har diskuterats.
          </note>
          <note>
            Men jag undrar om inte detta är den viktigaste skattereformen
            för framtiden.
          </note>
          <note type="speaker">
            Anf. 127 MAX MONTALVO (nyd) replik:
          </note>
          <note>
            Herr talman! Det går bra att tala gott om alternativ till kärnkraften.
            Men vad har kds för konkreta alternativ till kärnkraften som inte
            går ut på flummet om att spara sig till något? Svensk industri
            behöver billig elkraft för att kunna expandera. Vad finns det
            för konkreta alternativ i dag?
          </note>
          <note>
            Anf. 128 DAN ERICSSON i Kolmården (kds)
          </note>
          <note>
            replik:
          </note>
          <note>
            Herr talman! Max Montalvo uttrycker sig på följande sätt: ''Flummet
            om att spara sig ur detta''.
          </note>
          <note>
            Det visar vilken inställning Ny demokrati har i energipolitiken.
            Man har inte förstått sambanden i fråga om hur energipolitiken
            berör miljön.
          </note>
          <note>
            Riksdagen lade fast 1991 två saker. Först och främst var det
            ett energiprogram med inriktning mot sparande. Det är en viktig
            del av detta. Det andra var utveckling av alternativa energikällor.
            Det handlar om biobränslen. Regeringen har arbetat hårt med dessa
            frågor och har kommit en bit på väg.
          </note>
          <note>
            Det är centralt att gå framåt på biobränslemarknaden. Frågan
            måste föras framåt hela tiden på dessa två punkter för att på
            så sätt möjliggöra kärnkraftsavvecklingen.
          </note>
          <note type="speaker">
            Anf. 129 MAX MONTALVO (nyd) replik:
          </note>
          <note>
            Herr talman! Jag behöver inte ta till ordet flum.
          </note>
          <note>
            Det blev ännu mera flum. Det fanns ingenting av substans. Det
            var bara en massa önsketänkande om framtiden. Det är absurt att
            spara sig till en framtid där industrin skall komma i gång igen.
          </note>
          <note>
            Anf. 130 DAN ERICSSON i Kolmården (kds)
          </note>
          <note>
            replik:
          </note>
          <note>
            Herr talman! Jag vet inte vad det är som Max
          </note>
          <note>
            Montalvo egentligen kräver. Det riksdagen lade fast 1991 och
            detta med att vi skall ha årliga kontrollstationer för att stämma
            av hur vi arbetar med energiprogrammen för att klara avställningen
            av kärnkraften kallar jag inte ludd. Inte heller säger jag att
            det saknar substans.
          </note>
          <note>
            Det är viktigt att vi arbetar tillsammans för att verkligen nå
            resultat när det gäller de här målen.
          </note>
          <note>
            Att färdriktningen är klar är en tydlig majoritet i denna riksdag
            överens om. Vidare är det helt uppenbart efter det senaste inlägget
            att Ny demokrati har ställt sig utanför här.
          </note>
          <note>
            Anf. 131 Miljöminister OLOF JOHANSSON
          </note>
          <note>
            (c):
          </note>
          <note>
            Herr talman! Jag vill gärna svara på den fråga som
          </note>
          <note>
            Dan Ericsson i Kolmården ställde. Det viktiga med utredningar
            när man vill att saker skall hända är ju att utredningarna inte
            hindrar utvecklingen under den tid de pågår.
          </note>
          <note>
            Att ta helhetsgrepp om saker får inte innebära att man låter
            utvecklingen stanna av. I stället gäller det i samband med att
            skattefrågor aktualiseras att hela tiden ha skatteväxlingsperspektivet
            tydligt framför sig.
          </note>
          <note>
            Att regeringen i augusti tillsatte en utredning beträffande förutsättningarna
            för expansion av privat tjänsteproduktion är ett typexempel på
            en utveckling som skulle kunna leda i rätt riktning, dvs. mot
            minskad belastning på arbetskraften.
          </note>
          <note>
            Tjänsteföretag är ju arbetskraftsintensiva. Vi kan naturligtvis
            öppna för möjligheter att göra mera på detta område om vi också
            kan finansiera det vi gör.
          </note>
          <note>
            Det kan vi åstadkomma genom att i stället ta de kostnader som
            en sänkning av tjänstebeskattningen innebär på miljöbelastningens
            konto. Det är samhällsekonomiskt sett en riktig utveckling. Den
            typen av växelverkan måste man alltså hela tiden bevaka och arbeta
            för när de olika delarna kommer upp.
          </note>
          <note>
            I och för sig har jag inget emot övergripande utredningar --
            om det nu var det Dan Ericsson syftade på. Det viktiga är att
            vi tar fasta på de möjligheter som alltid finns i en snabb och
            dynamisk politisk utveckling. Det här är ett exempel på just en
            sådan möjlighet.
          </note>
          <note>
            Anf. 132 DAN ERICSSON i Kolmården (kds)
          </note>
          <note>
            replik:
          </note>
          <note>
            Herr talman! Jag tackar miljöministern för det lilla svaret.
          </note>
          <note>
            Det finns ingen motsättning i att vi arbetar med de mindre frågorna
            under resans gång så att säga. Men jag tror att det vore en väldig
            styrka om vi kunde försöka göra frågan om omställningen av samhället
            -- omställningen från ett skatteslag till ett annat -- till en
            ideologisk fråga. I
          </note>
          <note>
            förvaltarskapstanken ligger litet av detta.
          </note>
          <note>
            Dessutom kan detta tydliggöra de förändringar som behövs för
            samhällsmedborgarna.
          </note>
          <note>
            Jag är inte ute efter att förhindra de steg som redan tas på
            en rad områden, utan jag är ute efter att vi skall få ett vidare
            grepp om detta. Jag vill att det skall tydliggöras att här genomför
            vi en tydlig skatteväxling -- från beskattning av arbetskraft
            till beskattning av ändliga naturresurser.
          </note>
          <note type="speaker">
            Anf. 133 KAJ LARSSON (s):
          </note>
          <note>
            Herr talman! Östersjön är sjuk och måste räddas!
          </note>
          <note>
            Det havet är vårt innanhav! Det är vårt ansvar!
          </note>
          <note>
            När den socialdemokratiska partikongressen sammanträdde i Göteborg
            var den mycket bestämd i frågan om vad riksdagen bör göra för
            att rädda
          </note>
          <note>
            Östersjön. Otåligheten var stor, och kongressen ansåg att det
            inte fanns tid för att vänta.
          </note>
          <note>
            Kongressens råd till riksdagen var:
          </note>
          <note>
            -- Ta snabbt initiativ till bilaterala samarbetsprojekt med Östersjöländerna.
            Särskilt nämndes Danmark och de nordtyska delstaterna när det
            gällde att minska kväveutsläppen från jordbruket.
          </note>
          <note>
            -- Inrätta ett kommunaltekniskt institut i Baltikum med uppgift
            att samordna investeringar och ge stöd till vänortsarbetet mellan
            svenska och baltiska kommuner. Framför allt gäller det att ge
            hjälp för att bygga reningsverk och förbättra energihushållningen.
          </note>
          <note>
            Men kongressen hade ett budskap till, även om det inte klart
            uttalades: Vänta inte tills regeringen och
          </note>
          <note>
            Olof Johansson klivit ur långbänken. Starta miljöarbetet för
            att rädda Östersjön redan nu -- ute i kommunerna, i organisationerna
            och bland allmänheten. Det lokala Agenda 21-arbetet kan bli en
            ny start för att minska utsläppen i Östersjön från jordbruket,
            från trafiken och från tätorterna.
          </note>
          <note>
            Vi socialdemokrater ser inte lågkonjunkturen som ett hinder för
            en kraftfull miljöpolitik -- men det gör tydligen den borgerliga
            regeringen. Vi ser snarare lågkonjunkturen som en språngbräda
            till en bättre miljöpolitik.
          </note>
          <note>
            Det är nu vi av sysselsättningsskäl kan kräva åtgärder för att
            minska föroreningsbelastningen på
          </note>
          <note>
            Östersjön.
          </note>
          <note>
            Det är nu vi borde investera i reningsteknik och tekniskt kunnande
            i Östeuropa. Det gynnar både den svenska industrin och sysselsättningen.
          </note>
          <note>
            Det är nu vi med AMS-medel kan hjälpa jordbruket att minska näringsläckaget
            från åkrarna och ammoniakutsläppen från stallgödseln.
          </note>
          <note>
            Vi socialdemokrater har mycket aktivt försökt medverka till en
            kraftfull miljöpolitik i riksdagen.
          </note>
          <note>
            Men det har uppenbart varit svårt för fyrklöverregeringen att
            komma sams. I dag har vi fått ytterligare bekräftelse på hur dåligt
            hälsotillståndet i Östersjön är.
          </note>
          <note>
            Sjukdomen M 74 slår hårt mot både den vilda och den odlade laxen.
            Man tror att sjukdomen beror på organiska klorerade gifter i havsvattnet.
          </note>
          <note>
            De få återstående naturbestånden av lax befinner sig på gränsen
            till utrotning.
          </note>
          <note>
            Många med mig tycker att hoten mot laxen är så allvarliga att
            regeringen snabbt borde ingripa. Vi riksdagsledamöter i jordbruksutskottet
            har under sommaren fått en mängd brev från organisationer och
            enskilda. Kraven är entydiga, nämligen att man skall stoppa fisket.
            Jag delar inte riktigt uppfattningen att man skall sätta stopp
            för fisket. I
          </note>
          <note>
            stället måste man koncentrera sig på forskning och fråga: Vad
            är orsaken till det här?
          </note>
          <note>
            Hittills har regeringen förhållit sig väldigt passiv.
          </note>
          <note>
            Visserligen forskas det på detta område. Men då sjukdomen fått
            en explosionsartad utveckling under 1992 och 1993 -- tidigare
            har den visat på mindre än 10 % dödlighet -- redovisar
          </note>
          <note>
            Fiskeriverket nu en dödlighet hos laxyngel på 80--
          </note>
          <note>
            90 %. Det är verkligen hög tid att höja tempot beträffande forskningen;
            detta för att laxen inte skall försvinna från Östersjön.
          </note>
          <note>
            Blåstången med sitt myller av liv blir allt sällsyntare också
            i Östersjön. Längs klipporna klättrar i stället hala slippriga
            grönalger, vars skydd för havets smådjur inte alls kan jämföras
            med de busklika blåstångsbältena. Den förändringen är synbar och
            borde stämma till eftertanke.
          </note>
          <note>
            Under vattenytan sker en mängd förändringar som vi inte kan se:
          </note>
          <note>
            -- Förekomsten av DDT och PCB minskar i
          </note>
          <note>
            Östersjön, och forskarna har sett en del positiva effekter i
            form av ett ökat antal sälkutar.
          </note>
          <note>
            -- Samtidigt fortsätter förgiftningen av havet, men det är nu
            fråga om andra miljögifter.
          </note>
          <note>
            Laxsjukdomen M 74 tror man bryter ut när belastningen av organiska
            klorerade miljögifter är stor.
          </note>
          <note>
            -- Den minskade övergödningen kan i sig bidra till högre miljögiftshalter
            i havets organismer.
          </note>
          <note>
            -- Övergödningen i sig är ett allvarligt problem som leder till
            att havsvikar växer igen och till syrebrist i djupvattenhålorna.
          </note>
          <note>
            Det är naturligtvis svårt ibland att se orsak och verkan, eftersom
            det naturliga samspelet är så komplicerat. Kan det t.ex. vara
            så att ''reningen'' av
          </note>
          <note>
            Östersjön, dvs. att vi klarar att minska kväveutsläppen på sikt,
            medför en ökad risk för höga miljögiftshalter?
          </note>
          <note>
            Tanken är naturligtvis skrämmande, men väl underbyggd av forskare
            bl.a. vid Naturhistoriska riksmuseet.
          </note>
          <note>
            Tidigare hotades sälstammen. Nu, när vi äntligen kan se en liten
            uppgång, kommer de allvarliga hoten mot laxen. Vad händer egentligen
            i
          </note>
          <note>
            Östersjön? Och vad tänker regeringen göra för att rädda vårt
            värdefulla innanhav?
          </note>
          <note>
            Det krävs ett kraftfullt helhetsgrepp för att rädda
          </note>
          <note>
            Östersjön. Efter två år med regeringen Bildt är det uppenbart
            att denna regering inte är en regering som slår vakt om miljön,
            trots allt klappande för bröstet från miljöministerns sida här
            i dag. Med denna miljöpassiva regering kommer Östersjön att bli
            en stor dyngpöl.
          </note>
          <note type="speaker">
            Anf. 134 MAX MONTALVO (nyd) replik:
          </note>
          <note>
            Herr talman! Jag är glad över att höra, Kaj
          </note>
          <note>
            Larsson, att socialdemokraterna vill hjälpa till att ta hand
            om nedsmutsningen på andra sidan
          </note>
          <note>
            Östersjön. Det har vi ''kört med'' ända sedan valrörelsen.
          </note>
          <note>
            Detta måste väl vara en nypåkommen idé hos socialdemokraterna,
            för vi fick inte stöd för vår motion när den behandlades. Men
            vi kan väl se fram emot att få stöd nästa gång en sådan motion
            kommer upp till behandling.
          </note>
          <note type="speaker">
            Anf. 135 KAJ LARSSON (s) replik:
          </note>
          <note>
            Herr talman! Det är alldeles fel att påstå att detta är ett nyvaknande.
            Vi har tidigare varit idégivare till aktionsprogrammet för Östersjön.
            Det var socialdemokraternas initiativ. Vi kan också påvisa andra
            saker där vi har tagit initiativ för att förbättra miljön.
          </note>
          <note>
            Kom inte och påstå att detta är ett nyvaknande för socialdemokraterna!
            Vi har drivit en aktiv miljöpolitik under våra år i regeringen.
            Om inte
          </note>
          <note>
            Max Montalvo känner till det kan jag upplysa om att två stora
            propositioner lades fram av den socialdemokratiska regeringen.
            Läs dem! Då tror jag att Max Montalvo blir införstådd med vad
            den socialdemokratiska regeringen har gjort.
          </note>
          <note type="speaker">
            Anf. 136 MAX MONTALVO (nyd) replik:
          </note>
          <note>
            Herr talman! Om det är så, Kaj Larsson, förvånar det mig ännu
            mer att vi inte kunde få stöd för vår motion.
          </note>
          <note type="speaker">
            Anf. 137 ROLF L NILSON (v):
          </note>
          <note>
            Herr talman! Ungefär en fjärdedel av miljöavsnittet i regeringsdeklarationen
            har bara berörts helt perifert. Det är det avsnitt som handlar
            om energipolitiken.
          </note>
          <note>
            Det finns en sorts dubbelkommando i den här regeringen när det
            gäller energipolitiken. Men i regeringsdeklarationen har man valt
            att presentera den under miljöavsnittet. Jag tycker att det är
            bra att man har gjort presentationen där, men jag tycker inte
            att sättet man har presenterat energipolitiken på är bra.
          </note>
          <note>
            Vad jag förstår är avsnittet ett citat, huvudsakligen ur den
            energiöverenskommelse som togs mellan tre partier 1991 och som
            regeringen sedan har sagt sig ställa upp bakom. Men det är ett
            stympat citat. Man säger att energipolitikens mål är att trygga
            tillgången på el och annan energi på internationellt konkurrenskraftiga
            villkor och att energipolitiken skall utgå från vad natur och
            miljö långsiktigt tål.
          </note>
          <note>
            Det finns ett avsnitt till. Det talar om energi från biobränsle,
            solenergi och vindkraft, som skall utvecklas. Men själva grundbulten
            för energiöverenskommelsen och det stora problemet i svensk energi-
            och miljöpolitik --
          </note>
          <note>
            kärnkraftsavvecklingen -- nämns inte.
          </note>
          <note>
            Jag tolkar detta som ett medvetet val av regeringen att föra
            bort kärnkraftspolitiken ur debatten. Det tycker jag är oerhört
            illa. En bra utveckling av miljöpolitiken i Sverige kommer inte
            att kunna ske om inte strategiska beslut om kärnkraftsavvecklingen
            tas.
          </note>
          <note>
            Det finns fortfarande hopp hos delar av industrin.
          </note>
          <note>
            Det finns ett hopp som stärks av otydliga politiker eller politiker
            som ställer upp på en gammeldags miljö- och energipolitik, där
            man tror att energiresurser kan hanteras hur som helst och att
            naturresurser är oändliga. Det är bara att hämta dem och förbruka
            dem. På så vis skall vi återskapa välstånd och lycka i landet.
            Det är ett föråldrat synsätt, som borde förpassas till historiens
            skräphög en gång för alla.
          </note>
          <note>
            För att kunna göra det krävs klara och tydliga markeringar av
            att vi satsar på en ny energipolitik.
          </note>
          <note>
            Den klara och tydliga markeringen finns först då den första svenska
            reaktorn är avställd för gott.
          </note>
          <note>
            För att detta skall kunna ske krävs en lag om avställning av
            kärnkraften. Det går inte på annat sätt. Det är fel att göra det
            på annat sätt. Land skall med lag byggas. Först när det finns
            en lag som säger att kärnkraftverk inte får drivas kan man förvänta
            sig att industrin följer ett sådant beslut. Det har alltså högsta
            prioritet att ta fram en lag om kärnkraftsavvecklingen. Det skulle
            vara ett lämpligt tillfälle att göra detta nu, under det sista
            riksdagsåret under den här valperioden.
          </note>
          <note>
            Vi har på ett mycket påtagligt sätt fått kärnkraftens miljöfarlighet,
            dess osäkerhet när det gäller försörjning med energi och vår möjlighet
            att klara produktion utan att kärnkraften är i gång demonstrerad.
            Fem stycken reaktorer har varit avställda under en period på över
            ett halvår. I dag är ett antal reaktorer avställda. Jag är säker
            på att en av dem är Oskarshamn 1. Det finns ingen brist på energi,
            trots att det börjar gå bra för exportindustrin.
          </note>
          <note>
            De säkerhetsproblem, och därmed potentiella miljöproblem, som
            finns förknippade med den svenska kärnkraften -- som beskrivs
            som säkrast i världen -- har illustrerats av den här avställningen.
          </note>
          <note>
            Anledningen till att man har stängt av är helt enkelt att kärnkraftverken
            inte har bedömts som säkra.
          </note>
          <note>
            Det är hög tid att dels formulera en lag, dels bestämma vilken
            reaktor som skall stängas av först.
          </note>
          <note>
            I dag tycker jag att allt talar för att det bör vara den äldsta,
            Oskarshamn 1, den som är avställd nu.
          </note>
          <note>
            Sedan bör man ta Barsebäcksreaktorerna.
          </note>
          <note>
            Det behövs en parlamentarisk kommission som följer avställningen
            och ser till att den fortlöper på ett ordnat sätt. Det behövs
            faktiskt en beredskapsplan också, om det skulle uppträda något
            liknande och allvarligare än det som skedde för styvt ett år sedan,
            sommaren 1992. Då fick man snabbt stänga av fem reaktorer. Det
            skedde då under maximalt gynnsamma betingelser. En katastrofberedskap
            bör alltså finnas om den svenska kärnkraften skulle behöva ställas
            av på grund av akut fara.
          </note>
          <note>
            Givetvis bör en sådan miljövänlig och ansvarsfull politik också
            följas av ett internationellt agerande för att trygga säkerhet
            och avveckling främst i vår omedelbara omvärld.
          </note>
          <note type="speaker">
            Anf. 138 MAX MONTALVO (nyd) replik:
          </note>
          <note>
            Herr talman! Det verkar nästan, Rolf Nilson, som om detta att
            stänga av kärnkraftverk har något slags egenvärde för Vänsterpartiet.
            Det tycker jag låter litet magstarkt.
          </note>
          <note>
            I vår närhet, på andra sidan Östersjön, finns det en hel del
            kärnkraftverk som kanske borde stängas av före våra egna. Vore
            det i så fall inte bättre att vi exporterade ström dit och hjälpte
            dem genom våra kärnkraftverk, i stället för att stänga av våra
            som är relativt säkra? Jag vill inte säga att de är säkra, det
            vore att ta till överord.
          </note>
          <note type="speaker">
            Anf. 139 ROLF L NILSON (v) replik:
          </note>
          <note>
            Herr talman! Man kan inte bygga sin energiförsörjning och sin
            energipolitik på en kraftkälla som en nydemokratisk politiker
            säger är relativt säker. Det är en eufemism för att detta är verkligt
            farligt. När t.o.m. en debattör från Ny demokrati säger att vi
            inte helt kan lita på kärnkraftverken är det dags att dra öronen
            åt sig.
          </note>
          <note>
            Faktum är att sommaren 1992 fick fem svenska reaktorer stängas
            på grund av akuta säkerhetsproblem, brister i säkerheten som man
            inte hade kunnat förutse, som man inte kunde klara genom löpande
            underhåll eller små insatser.
          </note>
          <note>
            Det tycker jag är ett memento. Givetvis ligger det i Vänsterpartiets
            politik och i en ansvarsfull energipolitik att åtgärder sätts
            in mot de faror som den bristfälliga säkerheten i östeuropeiska
            kärnkraftverk innebär. Det innebär att vi måste verka för att
            vissa av dem stängs omedelbart. Att lappa på andra är tyvärr nödvändigt
            för att folk inte skall frysa ihjäl och för att produktionen inte
            helt och hållet skall gå i stå i vissa östeuropeiska länder.
          </note>
          <note>
            Men det bör ligga som en integrerad del i den övriga världens
            stöd till utvecklingen i Östeuropa att man ställer om energisystemen
            där, både när det gäller avveckling av den farliga kärnkraften
            och när det gäller att dra ned koldioxidutsläppen och effektivisera
            energianvändningen. Där kan man tyvärr konstatera att det internationella
            samfundet, t.ex. G 7-länderna, inte har utnyttjat de möjligheter
            som har funnits för att i samband med att man utlovar stöd till
            t.ex. OSS-länderna villkora detta stöd med insatser för att effektivisera
            energianvändningen.
          </note>
          <note type="speaker">
            Anf. 140 MAX MONTALVO (nyd) replik:
          </note>
          <note>
            Herr talman! Jag sade ''relativt säkra'' därför att jag inte
            på något sätt ville vara stöddig och säga att de var säkra. Jag
            tycker inte att man skall ta för stora ord i sin mun.
          </note>
          <note>
            Att man tillfälligt stängt av fem reaktorer i Sverige är väl
            ett mått av klokhet; man har insett att de behöver repareras innan
            det blir kris. Alla motorer och maskiner över huvud taget har
            så att säga utmattningsproblem. Det trodde jag att vi var på det
            klara med i ett sådant samhälle som vi lever i.
          </note>
          <note>
            Därför är det väl inget fel i att förbättra dem. Om man tar litet
            tid på sig är det för min del okej, om man bara ser till att vi
            får den billiga elkraft som vi behöver i det här landet.
          </note>
          <note type="speaker">
            Anf. 141 ROLF L NILSON (v) replik:
          </note>
          <note>
            Herr talman! Det finns en nationell aspekt i detta.
          </note>
          <note>
            Genom ett risktagande som vårt parti inte är berett att ta kan
            man möjligtvis köpa svensk industri en frist, en kortsiktig tillgång
            på billig energi från vattenkraft och svensk kärnkraft. Men det
            är litet ansvarslöst därför att kraven på omställning kommer,
            dem kommer vi inte att kunna komma ifrån. Bara ett sådant faktum
            som en öppnad europeisk elmarknad med konkurrens kommer att tvinga
            upp de svenska elpriserna. Då räcker det inte med elproduktion
            i svenska kärnkraftverk för att hålla dem nere. Elpriserna i Europa
            är generellt sett högre än de svenska. All rimlig marknadsekonomi
            säger att det sker en utjämning på en högre nivå än den svenska.
            Av ekonomiska skäl är en höjning av elpriserna alltså på gång.
          </note>
          <note>
            Ett annat, egentligen viktigare, faktum är att de internationella
            miljööverenskommelser som vi har ställt oss bakom förutsätter
            en utjämning av energiförbrukningen mellan världens länder. Det
            innebär med nödvändighet att de industrialiserade länderna, däribland
            Sverige, måste dra ner på sin energikonsumtion. Det innebär för
            vår del -- det är den slutsats som vi drar av detta -- att det
            gäller att vara ute tidigt, rätta mun efter matsäcken, utveckla
            tekniker som bygger på så låg energikonsumtion som möjligt, dels
            därför att det är nödvändigt, dels därför att det är detta, inte
            billig energi, som i framtiden kommer att utgöra ett konkurrensmedel
            på de världsmarknader där den svenska industrin på 2000-talet
            kommer att konkurrera.
          </note>
          <note type="speaker">
            Anf. 142 LENNART DALÉUS (c):
          </note>
          <note>
            Herr talman! Den regering där Centern har miljöansvaret har börjat
            ett miljöarbete där man i väsentliga delar har bytt spår. Man
            har givit ett konkret och tydligt innehåll åt det vi kallar kretsloppstänkandet
            och kretsloppsarbetet.
          </note>
          <note>
            Producentansvaret, att producenten av varor skall ta ansvar för
            dem när de tjänat ut för sitt ursprungliga ändamål, har satts
            i centrum och blivit vägledande för ett nytt ansvarstagande på
            miljöområdet.
          </note>
          <note>
            Regeringen har med en, som det visat sig i realiteten, bred uppslutning
            ifrån riksdagen bakom kretsloppspropositionen gått in för att
            man för varugrupp efter varugrupp inför producentansvaret. Man
            har tagit ett första tydligt steg när det gäller förpackningarna,
            hanteringen av returpapper och batterier och när det gäller att
            förändra kvaliteten på avloppen i våra samhällen så att avloppsslam
            blir användbart i jordbruket. Man har fört in kretsloppsarbete
            som en vital del av plan- och bygglagsarbetet. Man har tydligt
            och kraftfullt visat att man kommer att gå vidare, med en särskild
            kretsloppsdelegation som nu kommer att ta in nya varugrupper i
            arbetet. Det må gälla bilar och datorer eller enklare saker som
            skrot och lysrör. Man kommer att ge sig in på nya produktgrupper,
            nya varuslag och nya material, t.ex. plaster och textilier.
          </note>
          <note>
            Det här spårbytet har man gjort samtidigt som man kraftfullt
            har följt upp arbetet i Rio. Arbetet med den biologiska mångfaldskonventionen
            går mot sitt första avslut i Sverige i dag i och med att regeringen
            lägger fram propositionen om den svenska strategin för biologisk
            mångfald. Tidigare har själva konventionen lagts fram för ratificering
            och för beslut i riksdagen. Tidigare har också klimatkonventionen
            följts upp.
          </note>
          <note>
            Det internationella arbetet har manifesterats genom tydliga krav
            och ställningstaganden i diskussionerna kring Sveriges nalkande
            till Europa.
          </note>
          <note>
            Detta manifesteras också med den nuvarande regeringens internationella
            engagemang.
          </note>
          <note>
            Den sammanhållna bilden är att det finns en bred uppslutning
            bakom det här arbetet från samhället, på rikspolitisk nivå men
            också i kommuner. Vi har en bred uppslutning från det svenska
            näringslivet, som visar att man är beredd att omforma sitt arbete,
            tänka igenom produkterna och närmast på frivillig bas gå in i
            kretsloppsengagemanget. Det är detta resonemang, herr talman,
            som Margareta
          </note>
          <note>
            Winberg ger sig in på här i riksdagens miljödebatt.
          </note>
          <note>
            Hon inleder det med att säga att ett internationellt ansett miljöinstitut,
            World Watch Institute, i sin senaste årsbok dömer ut det svenska
            miljöarbetet och säger att det inte längre finns en svensk tätposition.
          </note>
          <note>
            Hon fortsatte sitt inlägg med att säga att man från svensk sida
            i den internationella rangordningen halkat ner i sin miljöteknikutveckling,
            som hon kallar det. Jag har, herr talman, tagit med mig institutets
            senaste årsbok, och jag har den här framför mig. Hade Margareta
            Winberg varit här, skulle jag ha uppmanat henne att söka i den
            boken efter den kritik som hon riktar mot det svenska miljöarbetet.
            Hon kommer inte att finna den, den finns inte i denna rapport,
            den har aldrig funnits i någon rapport från World Watch Institute.
          </note>
          <note>
            Egentligen spelar det inte någon roll i sakfrågorna kring miljöarbetet
            vad Margareta Winberg säger på den här punkten. Men detta illustrerar
            bristen på trovärdighet i de angrepp som socialdemokratin riktar
            mot regeringens miljöarbete. Om man inte ens i portalmeningen
            i sitt miljöanförande i den allmänpolitiska debatten förmår att
            hålla sig till sakförhållandet, undrar jag var trovärdigheten
            finns i de fortsatta resonemangen. Jag vill gärna be de socialdemokratiska
            företrädare som kommer att delta i den fortsatta debatten att
            ta den här frågan med sig till Margareta Winberg: Vad grundar
            hon sin kritik och sina svepande anslag mot regeringens miljöpolitik
            på -- detta med hänvisning till internationella vederhäftiga insititut?
          </note>
          <note>
            Herr talman! Max Montalvos inlägg visar på den traditionella
            bristen på förståelse för kärnkraftens problem. Max Montalvo anser
            som vanligt att man skall söka sig utomlands när man skall avveckla
            kärnkraften. Jag vill direkt säga att jag i stort instämmer i
            Rolf L Nilsons analys av bedömningen när det gäller kärnkraften.
            Jag vill därför fråga Max
          </note>
          <note>
            Montalvo: Vilken reaktor i världen anser Max
          </note>
          <note>
            Montalvo utgör det potentiellt största hotet mot
          </note>
          <note>
            Malmö? Eller: Vilken reaktor i världen utgör det största hotet
            mot Oskarshamn? Om Max Montalvo anser att det största hotet är
            en svensk reaktor, är han då beredd att börja att diskutera en
            svensk avveckling?
          </note>
          <note>
            I anledning av Max Motalvos resonemang om kraftkostnaderna vill
            jag också fråga: Vilken är
          </note>
          <note>
            Max Montalvos bedömning av relationen mellan kärnkraftskostnaderna
            och andra kraftkostnader i dagens läge?
          </note>
          <note type="speaker">
            Anf. 143 KAJ LARSSON (s) replik:
          </note>
          <note>
            Herr talman! Lennart Daléus, liksom ministern, inledde med att
            slå sig för bröstet och säga att de har varit duktiga under den
            här tvåårsperioden.
          </note>
          <note>
            Han nämnde också att man hade bytt spår. Det är möjligt att man
            har bytt spår, men man har tydligen inte hittat något nytt.
          </note>
          <note>
            Jag har nu varit ledamot av jordbruksutskottet i åtta år. Under
            den förra socialdemokratiska regeringsperioden var det mycket
            arbetssamt när det gällde miljön. Det lades fram två stora propositioner
            på miljöområdet. Under denna tvåårsperiod har arbetet med miljöfrågorna
            i jordbruksutskottet varit väldigt lindrigt. Jag tycker att man
            skall ta det litet försiktigt, Lennart Daléus, och inte alltför
            mycket slå sig för bröstet och tro att man är duktig.
          </note>
          <note>
            Jag efterlyste i mitt anförande ett svar på frågan vad regeringen
            tänker göra för att rädda Östersjön. Jag ser föroreningarna där
            som ett allvarligt hot och ett mycket stort problem. Men Lennart
            Daléus nämnde inte ett ord om vad han och den centerpartistiska
            miljöpolitiken vill göra för Östersjön. Jag förväntar mig att
            Lennart Daléus återkommer med ett förhoppningsfullt besked.
          </note>
          <note type="speaker">
            Anf. 144 LENNART DALÉUS (c) replik:
          </note>
          <note>
            Herr talman! För att rätt sortera ut begreppen vill jag fråga
            Kaj Larsson: Anser inte Kaj Larsson att kretsloppspropositionen
            innebär ett spårbyte, där mycket av hanteringsansvaret när det
            gäller miljöområdet flyttas från de traditionella aktörerna, såsom
            kommuner och statliga institutioner, över till det som med ett
            sammanfattande begrepp kan kallas för producenterna? Jag har för
            mig att det under den debatt som fördes här i kammaren i samband
            med att propositionen antogs fanns en deklarerad uppfattning även
            hos den socialdemokratiska oppositionen, att denna innebar ett
            spårbyte. Det vore skönt att veta om det är vår gemensamma uppfattning.
          </note>
          <note>
            Jag håller med Kaj Larssons om att det under de sex år som Socialdemokraterna
            hade ansvaret för miljöfrågorna lades fram två miljöpropositioner.
          </note>
          <note>
            Det är riktigt. Men den nuvarande regeringen har valt en annan
            modell, nämligen att successivt följa upp både internationella
            åtaganden och gjorda nationella ställningstaganden. Ambitionen
            att ägna sig åt Östersjön är någonting som är framträdande i regeringens
            miljöarbete, såväl när det gäller EG-
          </note>
          <note>
            förhandlingar som i fråga om generella stöd till angränsande
            länder, inte minst till Baltikum, bl.a.
          </note>
          <note>
            genom utnyttjande av resurser som tagits fram inom ramen för
            gemensamma energiöverenskommelser mellan flera partier i
          </note>
          <note>
            Sverige.
          </note>
          <note>
            Jag vill återkomma till den grundattityd som
          </note>
          <note>
            Socialdemokraterna i dag har anslagit. Är det Kaj
          </note>
          <note>
            Larssons bedömning att internationella vetenskapliga institut
            har dömt ut det svenska miljöarbetet under de senaste åren? Är
            detta Kaj
          </note>
          <note>
            Larssons liksom Margareta Winbergs bedömning?
          </note>
          <note type="speaker">
            Anf. 145 KAJ LARSSON (s) replik:
          </note>
          <note>
            Herr talman! Min bedömning är att Sverige är ett land som är
            långt kommet när det gäller miljö. Vi har delvis ett försprång.
            Men detta försprång beror mycket på det som har gjorts tidigare.
            Det har inte åstadkommits under dessa två år.
          </note>
          <note>
            Det är riktigt att det finns mycket som är bra i den proposition
            som Lennart Daléus talade om. Men det tog väldigt lång tid att
            få fram denna proposition. Lennart Daléus borde också kunna hålla
            med om att det har skett en viss urvattning i propositionen. Den
            skulle ha kunnat innehålla mycket mer. Om framläggandet av denna
            proposition är orsaken till att man slår sig för bröstet, tycker
            jag att det är ett fattigdomsbevis,
          </note>
          <note>
            Lennart Daléus.
          </note>
          <note type="speaker">
            Anf. 146 LENNART DALÉUS (c) replik:
          </note>
          <note>
            Herr talman! Nu börjar det hela svänga på något sätt. Tidigare
            hette det från socialdemokratiskt håll att internationella institut
            dömer ut det svenska miljöarbetet. Nu sade Kaj Larsson att vi
            i Sverige ligger långt framme, visserligen beroende på att tidigare
            regeringar har varit duktiga. Under några timmars debatt här i
            kammaren svänger uppenbarligen bedömningen av dagens situation,
            och inte bara bedömningen av Sverige utan också bedömningen av
            det som den här regeringen har presenterat. Tidigare ansåg man
            att kretsloppspropositionen inte innebar någonting.
          </note>
          <note>
            Nu heter det helt plötsligt att det finns mycket som är bra i
            den, även om det tog lång tid att få fram den. Från att man inledde
            med att regeringen egentligen inte har gjort någonting på miljöområdet,
            noterar jag att det i själva verket tydligen finns en bred uppslutning
            från de härvarande socialdemokraterna om att Sverige ligger långt
            framme och att det har skett ett spårbyte genom regeringens arbete.
            Det är bra att detta klargörande kom till sist.
          </note>
          <note type="speaker">
            Anf. 147 MAX MONTALVO (nyd) replik:
          </note>
          <note>
            Herr talman! Jag håller med Lennart Daléus om att det alltid
            finns en risk för de städer som ligger i närheten av de egna kärnkraftverken.
            Dessa städer har naturligtvis faran på nära håll. Icke desto mindre
            anser jag att detta handlar om en svensk spetsteknologi som har
            utvecklats på ett mycket bra sätt, så att kärnkraften har blivit
            en relativt säker --
          </note>
          <note>
            det vill jag fortfarande framhålla -- energikälla. Så länge det
            inte finns något annat så att säga i blickfånget för att åstadkomma
            samma mängd energi, anser vi att kärnkraften är det bästa för
            tillfället, från både miljö- och säkerhetssynpunkt.
          </note>
          <note type="speaker">
            Anf. 148 LENNART DALÉUS (c) replik:
          </note>
          <note>
            Herr talman! Klokt nog undvek Max Montalvo att diskutera kostnaderna
            för kärnkraftsproduktionen.
          </note>
          <note>
            Jag bad ju tidigare Max Montalvo att utveckla sin syn på balansen
            mellan kärnkraftskostnader och kostnader för annan kraftproduktion.
            Om man letar efter billig energi till den svenska industrin, blir
            då nästa fråga: Är det månntro kärnkraftsel som man skall välja?
          </note>
          <note>
            Det är riktigt att det är de svenska reaktorerna som utgör det
            potentiellt största hotet mot Sverige, naturligtvis beroende på
            att de är belägna här. Om man menar allvar med en kärnkraftsavveckling,
            är det förstås dessa reaktorer som i första hand skall avvecklas.
            Det är svårare att få i gång en avvecklingsprocedur i andra länder,
            vilket t.ex
          </note>
          <note>
            Danmark bittert har fått erfara.
          </note>
          <note>
            Jag vill också varna Max Montalvo för att kalla kärnkraften för
            en svensk spetsteknologi. För drygt
          </note>
          <note>
            15 år sedan levererade ABB sin --
          </note>
          <note>
            förhoppningsvis -- sista reaktor. För att vara ett mått på spetstekonologi
            är detta exempel inte vidare aktuellt.
          </note>
          <note type="speaker">
            Anf. 149 LENA KLEVENÅS (s):
          </note>
          <note>
            Herr talman! Jag har i min hand en bok från
          </note>
          <note>
            Miljövårdsberedningen, som heter Handel och miljö mot en hållbar
            spelplan. I inledningen till denna står det att den svenska regeringen
            i finansplanen för 1993/94 har slagit fast att miljöskulden inte
            får öka. Vi har också hört miljöministern säga detta. Det är mycket
            glädjande att vi är eniga i dessa mycket viktiga frågor. Det står
            vidare att åtgärder för att uppfylla målet att säkra en uthållig
            utveckling därmed är en viktig del av den ekonomiska politiken.
            Gränsen för jordens bärkraft och naturens förmåga att ta hand
            om avfall utan att skada har passerats. Parallellen till statens
            budgetunderskott är enkel -- underfinansiering tär på kapitalet.
          </note>
          <note>
            Jag tycker att detta är ett alldeles utmärkt förord i en mycket
            viktig bok. Jag, liksom Lennart
          </note>
          <note>
            Fremling, gläder mig åt att den ekologiska debatten kommer direkt
            efter den ekonomiska. Dessa båda politikområden borde integreras
            ännu mer. Vi måste driva en kraftfull miljöpolitik.
          </note>
          <note>
            Jag tycker att den senare delen av debatten, innan jag fick ordet,
            var litet tråkig. Jag skulle vilja att vi debatterade de ekologiska
            miljöfrågorna på ett annorlunda sätt. Det är lika bra att erkänna
            att vi inom alla partier har svårigheter att hävda miljöns intressen.
            Centerpartiet har svårigheter gentemot bönderna och deras kemikalieanvändning
            i jordbruket, Folkpartiet kanske har svårigheter gentemot transportsektorn
            -- vad vet jag -- kds har sina bekymmer och vi socialdemokrater
            har våra.
          </note>
          <note>
            Vi har alla dessa svårigheter.
          </note>
          <note>
            Jag har ändå glatt mig åt den insikt och samstämmighet som finns
            från samtliga partier om lägets allvar. Kds talade om etik och
            moral i politiken och frågade hur vi inom det socialdemokratiska
            partiet ser på detta. Jag kan inte ge något annat svar än att
            vi har börjat diskutera i dessa banor. Det är mycket glädjande
            att vi kan vara eniga om så mycket. Därför skulle jag vilja att
            vi diskuterar hur vi skall driva den här kraftfulla miljöpolitiken.
            Jag tror att väljarna önskar ett samarbete på detta område likaväl
            som på det ekonomiska området.
          </note>
          <note>
            En bra miljöpolitik måste drivas. Det är nödvändigt av rent miljöskäl,
            men också därför att det skapar jobb. I denna utmärkta sammanställning
            kan man t.ex. läsa att miljöteknik är en tillväxtbransch för
          </note>
          <note>
            90-talet. Men i Sverige har vi faktiskt varit dåliga på att tillvarata
            detta. Hela miljösektorn beräknas växa med 5,5 % per år för att
            uppgå till
          </note>
          <note>
            300 miljarder dollar år 2000. Som en jämförelse kan nämnas att
            hela marknaden för kemiska produkter uppgår till 500 miljarder
            dollar. Jämför
          </note>
          <note>
            300 miljarder för miljöteknik med 500 miljarder för kemiska produkter.
            Snart kommer kanske miljötekniken att vara i kapp. Vidare står
            det att luft- och vattenvård är de två äldsta marknaderna.
          </note>
          <note>
            Där ligger Sverige ganska bra till. Men de nya sektorer som växer
            snabbast är avfallshantering, återvinningsteknik, miljökonsulttjänster
            och ren teknologi. Man kan se att vi i Sverige är bra när det
            gäller de gamla områdena och dåliga på de nya. Jag skall inte
            gräla med någon om vem som bär skulden till detta. Det är säkert
            fråga om ett ansvar som delas av samtliga partier.
          </note>
          <note>
            När det gäller tillväxten inom miljötekniksektorn ligger Sverige
            ganska långt ned på listan. Det är bara tre länder som är sämre
            än Sverige. Sverige har en tillväxt på 3,7 %, Canada 7,9 % och
            England
          </note>
          <note>
            6,3 %. EG-länderna Grekland, Portugal och
          </note>
          <note>
            Spanien som är fattiga länder, där mycket återstår att göra,
            har en tillväxt på 7--8 %.
          </note>
          <note>
            Vi måste naturligtvis sätta in våra krafter och konstruktivt
            diskutera hur vi skall få både bra jobb och god miljö.
          </note>
          <note>
            Broderskapsrörelsen, de kristna socialdemokraterna, i vars miljöutskott
            jag är ordförande, har tagit fram en rapport som heter
          </note>
          <note>
            Gröna jobb. Den visar att det kan skapas 70 000
          </note>
          <note>
            gröna jobb i Sverige och att det finns mycket som vi kan göra.
          </note>
          <note>
            Vad har nu regeringen gjort och varför är vi socialdemokrater
            kritiska och litet upprörda? Jo, man har exempelvis under de två
            gångna åren, som jag har funnits här i riksdagen, bl.a. tagit
            bort det som kallas prisregleringsavgiften på handelsgödsel.
          </note>
          <note>
            I stället har en s.k. fosforavgift införts, men denna planerar
            man nu också att ta bort.
          </note>
          <note>
            Miljöavgiften på kadmium är så lågt satt att den inte får någon
            styrande effekt. Den måste ha en styrande effekt för att det skall
            löna sig att ta fram handelsgödsel som bara innehåller fem gram
            kadmium per ton.
          </note>
          <note>
            Riksdagen har tidigare uttalat att målet för kadmiumhalten i
            handelsgödsel skall vara fem gram per ton. Jag förstår inte varför
            regeringen och miljöministern accepterar att det helt plötsligt
            kan innehålla 50 gram per ton. Det är kadmiuminnehåll som överstiger
            den nivån som avgiftsbeläggs.
          </note>
          <note>
            Vi har talat mycket om kretslopp, vilket är ett alldeles utmärkt
            pedagogiskt begrepp. Men kretsloppet tar inte hand om kadmium.
            Kadmium stannar i njurarna på människor och djur, och det finns
            redan så mycket kadmium i vetekärnor, t.ex.
          </note>
          <note>
            det vete som odlas på Österlen, att vi för länge sedan har passerat
            det gränsvärde som vi planerar att besluta om i framtiden. Detta
            är en allvarlig kritik som vi vill rikta på en konkret punkt.
          </note>
          <note type="speaker">
            Anf. 150 LENNART DALÉUS (c) replik:
          </note>
          <note>
            Herr talman! Lena Klevenås tycker att debatten blir litet tråkig
            när vi som företräder regeringspartierna tillbakavisar anklagelser
            som uppenbarligen är gjorda på felaktiga grunder.
          </note>
          <note>
            Innehållet i institutsrapporten som Margareta
          </note>
          <note>
            Winberg tidigare refererade till är kanske inte det mest intressanta
            även om det är symtomatiskt.
          </note>
          <note>
            Viktigare är att vi företräder ett miljöarbete som just har bytt
            spår -- detta kanske också röner en viss upprördhet -- vilket
            innebär ett utnyttjande av dynamiken och kraften i ett näringsliv
            som har förändrat synen på miljön. Vi tror att näringslivet, i
            samspel med en stark politisk vilja att sätta miljöfrågorna överst,
            kan ta ett ökat producentoch miljöansvar. Det är denna koppling
            som är ny i miljöarbetet. Jag förstår att detta till viss del
            kan uppröra.
          </note>
          <note>
            Jag vill gratulera Lena Klevenås till att hon har tagit noggrann
            del av Miljövårdsberedningens rapporter. Det är de värda. Även
          </note>
          <note>
            Miljövårdsberedningens aktiviteter är exempel på hur spjutspetsarna
            i miljöarbetet har förändrats och förnyats i denna regering. Miljövårdsberedningen
            är ett exempel på detta. Där har man kopplat ihop arbetet med
            miljö och utveckling.
          </note>
          <note>
            Senast, herr talman, var i går när
          </note>
          <note>
            Miljövårdsberedningen stod värd för ett möte med chefen för UNDP,
            FN:s utvecklingsorgan, för att just diskutera sambandet mellan
            miljö och utveckling.
          </note>
          <note>
            Jag blir litet undrande inför att Lena Klevenås ändå hakar upp
            sin kritik på regeringens miljöarbete med en diskussion om de
            grannmässiga nivåerna på avgiften på kadmium i handelsgödsel.
            Det visar att något gått snett i den miljöpolitiska diskussionen.
          </note>
          <note type="speaker">
            Anf. 151 LENA KLEVENÅS (s) replik:
          </note>
          <note>
            Herr talman! Jag hakar upp min kritik på en konkret fråga för
            att tydliggöra att det inte räcker med ord. Kadmium är ett mycket
            giftigt ämne som finns med på den lista över tio ämnen som skall
            försvinna. Det är ett ämne som inte kan ingå i ett naturligt kretslopp,
            därför att det är så skadligt.
          </note>
          <note>
            Jag förvånas över och tycker inte att det är den goda moral och
            etik i miljöpolitiken som jag skulle önska, att det parti som
            säger sig värna miljön och ett rent jordbruk underlättar och gör
            det billigare att använda mer kadmium, vilket gör att mängden
            av detta ämne i våra jordar och därmed också i våra kroppar blir
            större.
          </note>
          <note>
            Jag skall försöka hinna med att svara på frågan om
          </note>
          <note>
            Margareta Winbergs uttalande i början av hennes anförande. Det
            riktas inte någon kritik mot Sverige i World Watch Institutes
            rapport. Det var ett slarvigt uttryck av Margareta Winberg, som
            jag å hennes vägnar gärna kan be om ursäkt för. Det hon förmodligen
            syftade på var en artikel skriven av en av deras forskare som,
            om jag minns rätt, besökte
          </note>
          <note>
            Sverige på försommaren. Han hävdade där att
          </note>
          <note>
            Sverige hade halkat efter och inte alls befann sig i första rummet
            när det gällde miljöpolitiken.
          </note>
          <note>
            När det gäller detta med ett nytt spår blev vi litet besvikna
            när den väldigt fina ansatsen på kretsloppstänkandet resulterade
            i något så litet som ett producentansvar för förpackningar. Det
            medförde stor förvirring. Jag har här en artikel om en källsortering
            i Sibirien i Stockholm, där det står att total förvirring fick
            kommunen att avbryta ett succéprojekt. Producentansvaret för förpackningar
            har skapat vissa svårigheter. Bergen av återvunna förpackningar
            växer, och man vet inte riktigt vad man skall göra av dem. Men
            det kanske är ett inkörningsproblem. Kanske har man satsat för
            mycket på att samla in stålplåt och liknande produkter och för
            litet inriktat sig på giftiga saker som bly och kadmium och därmed
            gått åt fel håll.
          </note>
          <note type="speaker">
            Anf. 152 LENNART DALÉUS (c) replik:
          </note>
          <note>
            Herr talman! Jag respekterar Lena Klevenås konstaterande beträffande
            Margareta Winbergs kritik, även om den lilla detaljen fortfarande
            gäller att forskaren som var här i somras inte talade om svensk
            miljöpolitik utan om hanteringen av vissa energifrågor. Det är
            en viss skillnad.
          </note>
          <note>
            När det gäller kretsloppsarbetet levererar nog Lena
          </note>
          <note>
            Klevenås en skröna. Jag tror inte att bergen av de insamlade
            materialen växer. Jag tror däremot att signalen väldigt tydligt
            har gått fram till alla berörda aktörer, kommuner, producenter
            och många andra när det gäller hanteringen av i första rummet
            förpackningar. Man kan se hur många kaffeproducenter byter material
            i sina förpackningar. Man kan se hur återvinningsföretag växer
            fram. Man kan se hur plastindustrin börjar åtaganden när det gäller
            återvinning. Man kan se att den process som regeringen har eftersträvat
            har satt i gång. Kretsloppsarbetet har redan i inledningen lyckats.
            Regeringen kommer nu att gå vidare med de tunga och ännu viktigare
            produkterna såsom bilar, datorer och annat. Jag hoppas och tror
            att det kommer att finnas en bred uppslutning också i denna kammare
            i det fortsatta arbetet. Alla skall känna sig välkomna i kretsloppssamhället.
          </note>
          <note type="speaker">
            Anf. 153 LENA KLEVENÅS (s) replik:
          </note>
          <note>
            Herr talman! Vi känner oss alla välkomna och delaktiga i kretsloppssamhället.
            Men en av de stora saker som Centerpartiet bör ta itu med är kretsloppet
            inom livsmedelsindustrin. De flesta människor bor i städer, medan
            vi producerar våra livsmedel på landsbygden. Det är ett fullkomligt
            linjärt lopp med mat in till städerna, medan det som skall ut
            igen på åkrarna inte kommer dit. Där har vi ett jättejobb. Jag
            vill inte på något sätt rikta en anklagelse, men jag tycker ändå
            att det som hamnar på marken hamnar i våra kroppar. Genom den
            avreglering som alla partier var eniga om i 1990 års beslut skulle
            vi försöka uppnå ett rent och ekologiskt jordbruk. Men nu återreglerar
            man och får in mer kemikalier i jordbruket. Vi tycker att det
            är mycket olyckligt att man genom denna återreglering gynnar de
            stora sädesproducenterna och inför arealbidrag i stället för att
            gynna dem som skulle behöva odla i det man kallar skogs- och mellanbygden,
            där den biologiska mångfalden kunde bevaras. Mycket finns fortfarande
            att ta itu med.
          </note>
          <note>
            Lennart Daléus har förmodligen barn och läser
          </note>
          <note>
            Bamse. Ni är för snälla. Det fattas litet dunderhonung. Marknaden
            är vargen och kusinerna. Där går ni omkring med Lille Skutt, och
            det är Lennart Daléus som är Lille Skutt.
          </note>
          <note type="speaker">
            Anf. 154 LENNART FREMLING (fp)
          </note>
          <note>
            replik:
          </note>
          <note>
            Herr talman! Jag vill börja med att tacka Lena
          </note>
          <note>
            Klevenås för ett framtidsinriktat anförande. Hon verkade dock
            angelägen om att hitta problem inom de olika regeringspartierna.
            Folkpartiet skulle då ha problem inom transportområdet. Jag har
            beskrivit miljökonsekvenser. Oavsett vilken regering vi har måste
            man avväga miljöintressena mot bl.a. industrins konkurrenskraft.
          </note>
          <note>
            Vi måste alla vara medvetna om att stora förändringar är på gång
            inom hela kommunikationssektorn i form av bolagiseringar, privatiseringar,
            ökad konkurrens och avskaffande av monopol. Detta är mycket bra
            för effektiviteten, men risken är att de ramar som fastställs
            av samhället medverkar till att skapa enbart företagsekonomisk
            effektivitet. Huvudbudskapet i mitt anförande var att trafikpolitiken
            måste inriktas så att konsumenterna betalar marginalkostnaden.
            I
          </note>
          <note>
            detta skall ingå en värdering av miljökostnaderna.
          </note>
          <note>
            Allt detta är komplicerat, och vi måste arbeta vidare med det.
            Men det innebär ingen kritik från min sida. Min ambition är inte
            att leta syndabockar.
          </note>
          <note>
            Samhället kommer aldrig att bli färdigbyggt. Det måste vi acceptera,
            även om det som jag här beskriver i och för sig innebär ett annat
            synsätt än det som den socialdemokratiska regeringen tidigare
            har givit uttryck för. Jag tror att bolagiseringar, privatiseringar
            samt ökad konkurrens och avskaffande av monopol innebär ett värdefullt
            steg i rätt riktning. Man kan dock inte begära att allt skall
            kunna ske på ett par års tid. Samhället bli som sagt var aldrig
            färdigbyggt.
          </note>
          <note type="speaker">
            Anf. 155 LENA KLEVENÅS (s) replik:
          </note>
          <note>
            Herr talman! Trafikområdet är ett av de viktigaste områdena.
            Jag lyssnade med intresse på Lennart
          </note>
          <note>
            Fremling, för jag vet att han har stora kunskaper just på trafikområdet.
            Men i sin iver att vara till lags har regeringen via sin centerpartistiska
            miljöminister men ändå med Folkpartiets och hela regeringens goda
            minne sänkt miljöavgifterna på diesel så att det miljövänligaste
            drivmedlet har hamnat under EG:s miniminormer. Miljöministern
            sade med stolthet tidigare att man har lyckats sänka andelen blyad
            bensin från 20 % till 7 % av marknaden medan den oblyade andelen
            har ökat.
          </note>
          <note>
            Men avgifterna på fossila bränslen kan ju inte vara så låga att
            de ligger under EG:s miniminormer. Det är ju att ge helt felaktiga
            signaler till marknaden.
          </note>
          <note>
            Med sådana signaler kan man inte driva ett förtroendeingivande
            internationellt miljösamarbete.
          </note>
          <note>
            I den rapport som jag fortfarande håller i handen,
          </note>
          <note>
            Handel och miljö, finns en mycket intressant faktaruta om transporternas
            miljöeffekter. Man måste alltså se till att de negativa effekterna
            av den ökande handeln och de ökande transporterna genom utsläpp
            till luften minskar. Beräkningar visar att priset på varorna bara
            ökar marginellt, om man ökar avgifterna på transporterna. Det
            går alldeles utmärkt att reglera valet av transportmedel genom
            att använda ekonomiska styrmedel. Det är förmodligen ett misstag
            i hanteringen att man har sänkt avgifterna under miniminormerna.
          </note>
          <note type="speaker">
            Anf. 156 LENNART FREMLING (fp)
          </note>
          <note>
            replik:
          </note>
          <note>
            Fru talman! Jag tror att det som har kommit till uttryck här
            egentligen är skillnaden mellan att sitta i opposition och att
            sitta i regeringsställning.
          </note>
          <note>
            Oavsett vilket parti som innehar regeringsmakten måste man, som
            jag tidigare nämnde, avväga miljöaspekterna mot bl.a. industrins
            konkurrenskraft.
          </note>
          <note type="speaker">
            Anf. 157 LENA KLEVENÅS (s) replik:
          </note>
          <note>
            Fru talman! Jag vill då än en gång hänvisa till den tidigare
            nämnda rapporten, där det står att miljöpolitiken skapar nya marknader.
            De största och tekniskt mest avancerade företagen har utvecklats
            i de länder som har en sträng miljölagstiftning. Att ha en miljömässigt
            acceptabel produktion blir en allt viktigare strategi för att
            uppnå konkurrenskraft.
          </note>
          <note>
            Begreppet konkurrenskraft innehåller mer än vi hittills har varit
            vana vid, alltså inte bara ett lågt pris. I egenskap av konsumenter
            efterfrågar människor miljövänliga produkter. Kunskapen om jordens
            tillstånd och mänsklighetens framtid ökar i väldigt snabb takt.
            Om inte Sverige och svenskt näringsliv ser upp, kommer vi att
            ligga dåligt till från konkurrenssynpunkt.
          </note>
          <note type="speaker">
            Anf. 158 ROLF L NILSON (v) replik:
          </note>
          <note>
            Fru talman! Det är oerhört sympatiskt att Lena
          </note>
          <note>
            Klevenås inbjuder till detta samtal om litet mer övergripande
            miljöfrågor, men det innebär också svårigheter. Ett resonemang
            kring det som förenar oss leder lätt till att man inte pekar ut
            vilka som har ansvaret för dåliga beslut. Det ger inte dem som
            fattat besluten möjlighet att ändra sig och ger inte väljarna
            den information som behövs för att utse bättre representanter.
          </note>
          <note>
            Jag vill peka på ett centralt område av miljöpolitiken, nämligen
            energi och kärnkraft.
          </note>
          <note>
            Lena Klevenås eget parti, Socialdemokraterna, har ett rätt stort
            ansvar för att det är så svårt att på ett konkret och meningsfullt
            sätt diskutera energipolitik i dag. En viktig drivkraft bakom
            energiöverenskommelsen var ju den socialdemokratiska regeringens
            vilja att föra undan kärnkraftsavvecklingen från debatten.
          </note>
          <note>
            Jag har i många sammanhang berömt åtminstone delar av denna överenskommelse,
            men jag börjar bli mer och mer tveksam och undrar om inte det
            tidigare beslutet, som socialdemokraterna likaledes låg bakom,
            med fixerade årtal -- 1995 och 1996 --
          </note>
          <note>
            för starten av kärnkraftsavvecklingen, var bättre.
          </note>
          <note>
            Jag tror att så var fallet.
          </note>
          <note>
            Lena Klevenås inlägg ger mig också möjlighet att skryta litet
            med Vänsterpartiets insatser. Under sommaren publicerar riksdagskanslierna
            i regel rapporter, och en viktig rapport som vårt kansli har gjort
            handlar om miljöinvesteringar som ger ökad sysselsättning.
          </note>
          <note>
            I de näringspolitiska debatterna, där jag brukar delta, har ett
            centralt tema för mitt parti varit att betona vikten av framsynta
            miljösatsningar, dels för deras egen skull, dels av det skäl som
            Lena
          </note>
          <note>
            Klevenås lyfter fram, nämligen att de stärker industrins konkurrensförmåga.
            Också på detta område har det fattats olyckliga beslut. Det värsta
            var nog beslutet att sänka koldioxidskatten för den energikrävande
            industrin. Denna tjänar i dag tillräckligt på den sjunkande kronan
            för att egentligen inte behöva denna lilla lättnad, som i sin
            tur innebär en försämrad miljö.
          </note>
          <note>
            Det finns motstånd hos tillväxtpolitiker, men det finns också
            en kortsynthet och konservatism inom delar av basindustrin som
            gör att det är svårt att få gehör för miljösatsningar.
          </note>
          <note type="speaker">
            Anf. 159 LENA KLEVENÅS (s) replik:
          </note>
          <note>
            Fru talman! Jag vill börja min replik med att kommentera något
            som sades på förmiddagen. Jag hoppas att det är tillåtet. Jag
            tyckte att det var ganska allvarligt. Ledaren för Ny demokrati,
            Ian
          </note>
          <note>
            Wachtmeister, sade: I en demokrati är ingen ansvarig. Detta förakt
            för demokrati var mycket stötande.
          </note>
          <note>
            Jag kom att tänka på detta när Rolf L Nilson sade, att om man
            debatterar utan att framhäva sig själv och sitt parti och peka
            ut syndabockar, är det svårt att visa vilka som är ansvariga.
            Jag är orolig för vad som händer med vår demokrati om människor
            tror att man genom att vart tredje år välja politiker kan få alla
            sina problem lösta. Det är helt orimligt.
          </note>
          <note>
            Människor genomskådar oss direkt om vi i vår jakt på väljare
            ägnar oss åt att se bakåt och peka ut att vi varit jätteduktiga
            och alla andra dåliga. Vi för många debatter, som vi fyller med
            ord, men orden har snart inget innehåll, för vi är eniga om alla
            mål.
          </note>
          <note>
            Jag vet inte hur vi skall komma ut ur detta dilemma, men jag
            tycker att vi måste kräva ett ansvar både av oss själva och av
            alla väljare. Vi måste försöka få svenskarna att bli mer delaktiga
            i det politiska arbetet. Vi måste tala på ett annat sätt och mena
            mer av vad vi säger, inte bara upprepa gamla floskler och slänga
            dem i huvudet på varandra.
          </note>
          <note>
            Dan Ericsson i Kolmården tog upp etik och moral, och det är viktigt
            att vi funderar litet på detta. Om en partiledare här kan säga
            att ingen är ansvarig i en demokrati, blir jag skrämd. Jag tror
            att vi skall peka ut oss själva som ansvariga, såväl väljare som
            politiker. Alla människor kan göra något från den egna plattformen.
            Vi kan göra det här i kammaren, men de som sitter hemma vid köksbordet
            och tror att de genom att välja en gaphals till riksdagen kan
            lösa några demokratiska problem är illa ute.
          </note>
          <note>
            När det gäller energipolitiken konkret vill jag säga att vi visst
            har ett ansvar. Jag har inget mandat att å partiets vägnar säga
            att Oskarshamn 1 skall stängas, men personligen har jag den uppfattningen.
            Jag var också anhängare av linje 3, men det var en svår tid.
          </note>
          <note type="speaker">
            Anf. 160 ROLF L NILSON (v) replik:
          </note>
          <note>
            Fru talman! Det är lätt att hålla med om mycket av det som Lena
            Klevenås sade, men jag har svårt att koppla det till mitt eget
            inlägg. Det kan finnas flera skäl till det. Antingen kan jag ha
            uttryckt mig slarvigt, eller har Lena Klevenås lyssnat slarvigt.
          </note>
          <note>
            Jag hoppas att det är mera åt det senare hållet.
          </note>
          <note>
            Jag försökte nyansera debatten och säga att man behöver både
            peka ut ansvaret och föra ett konstruktivt samtal. Kan man bedriva
            politik på det planet är det en rimlig och anständig sysselsättning,
            som främjar demokratin.
          </note>
          <note>
            Det finns en uppenbar risk för demokratin, om man beskriver alla
            beslut som lika bra och alla aktörer som lika goda kålsupare.
            En del av vårt ansvar består i att vara tydliga, givetvis inför
            oss själva men också inför väljarna och våra politiska motståndare.
          </note>
          <note>
            När det sedan gäller framtids- och miljöfrågorna finns det flera
            parter som är svåra att möta.
          </note>
          <note>
            Givetvis skall vi som politiker i riksdagen kritisera varandra.
            Här finns ju ett politiskt ansvar. Men vi måste också utvidga
            ansvaret och utkräva ett sådant, bl.a. i miljöfrågorna, av dem
            som kritiserar politiker och politiska beslut mycket hårt, t.ex.
          </note>
          <note>
            företrädare för industri, för fackföreningsrörelse och för andra
            intresseorganisationer.
          </note>
          <note>
            Det är svårt att gentemot industriledare och industriägare liksom
            gentemot vissa delar av fackföreningsrörelsen hävda de ståndpunkter
            som jag tror att jag och Lena Klevenås har gemensamt, nämligen
            att det för landets och miljöns skull är nödvändigt med en omställning
            av produktionen i kretsloppsriktning, i en resurs- och energisnål
            riktning. Vi måste därför utkräva ett ansvar också av dem. Vi
            måste säga att de inte bara har rätt att attackera oss. De har
            också ett personligt ansvar att gå före. Vissa företag är framgångsrika
            med detta, men tyvärr verkar det som om traditionen att ligga
            före har skjutits i bakgrunden inom svensk företagsamhet.
          </note>
          <note type="speaker">
            Anf. 161 LENA KLEVENÅS (s) replik:
          </note>
          <note>
            Fru talman! Jag skall vara kortfattad. Jag är inte van att få
            så många repliker och känner att jag just nu klarar det ganska
            dåligt. Jag erkänner att jag inte lyssnade ordentligt på vad Rolf
            L Nilson sade.
          </note>
          <note>
            Det var uttalandet om att det är svårt att peka ut den ansvarige
            som fick mig att minnas det som sades på förmiddagen, och jag
            ville gärna ta upp det.
          </note>
          <note>
            Det är så tragiskt att människor inte söker sig till partierna
            och till politiskt arbete, därför att de tycker att vi bara tjafsar
            och anklagar varandra. Jag hade besök i förra veckan som inte
            ville komma hit och lyssna efter invigningen på den inledande
            debatten, därför att det är så förutsebart vad som skall sägas,
            att vi upprepar oss. Det är faktiskt inte alltid någon riktig
            lust och glädje och konstruktiv diskussion. Det oroar mig mycket.
          </note>
          <note>
            Anf. 162 ANNIKA ÅHNBERG (-):
          </note>
          <note>
            Fru talman! I juni i år lämnade Naturvårdsverket sitt aktionsprogram,
            Miljö 93, till regeringen. Det är avsett att vara en plattform
            för det fortsatta miljöarbetet på alla olika nivåer. ''Vi når
            inte fram till ett miljöanpassat samhälle med hittills beslutade
            åtgärder'', skriver Naturvårdsverket.
          </note>
          <note>
            När man läser en sådan mening, bör man stanna upp och fundera
            litet. Det verkar inte som om regeringen har gjort det, i vart
            fall inte om man skall döma av t.ex. årets regeringsförklaring.
            Det verkar inte som om regeringen tänker komma med några förslag
            till riksdagen som bygger på alla idéerna från Naturvårdsverket.
          </note>
          <note>
            Naturvårdsverket skriver inte detta i någon anda av uppgivenhet,
            tvärtom. Verket konstaterar att vi har gjort stora framsteg när
            det gäller miljöåtgärder i
          </note>
          <note>
            Sverige och utomlands under de 25-30 år som vi har arbetat med
            modern miljöpolitik. Men man konstaterar att det inte räcker.
            Vi måste göra mer, och man lämnar också en lång rad konkreta förslag.
          </note>
          <note>
            En del av dem känner vi igen. De har funnits med tidigare i debatten.
            Förbud mot blyad bensin, ökad miljöhänsyn i offentlig upphandling
            är ett par av dem. Det finns många fler goda förslag som det inte
            verkar som om regeringen den här gången heller har lyssnat på
            eller tänker bry sig om -- inte den föregående regeringen heller
            tyvärr, skall kanske tilläggas.
          </note>
          <note>
            Årets regeringsförklaring präglas av litet vagare resonemang,
            t.ex. att miljöskulden inte får öka. Jag tycker det är utmärkt
            att Miljövårdsberedningen har presenterat en bra rapport, men
            med tanke på hur regeringen hanterar den ekonomiska statsskulden
            tycker jag inte att det är så oerhört förtroendeingivande att
            konstatera att miljöskulden inte får öka.
          </note>
          <note>
            I regeringsförklaringen talas om producentansvar, och det är
            också någonting som Lennart Daléus var inne på i sitt anförande.
            Man talar om att det är viktigt att vara pådrivande i det internationella
            miljöarbetet, men det är inte regeringen.
          </note>
          <note>
            Jag vill gärna ställa frågan: Om man tycker att producentansvar
            är viktigt, varför har inte den svenska regeringen varit aktiv
            i det arbete som i
          </note>
          <note>
            Europa pågår för att skärpa just producentansvaret, göra det
            möjligt att utkräva skadestånd av de producenter som ger upphov
            till en miljöskada på grund av miljöfarlig verksamhet?
          </note>
          <note>
            Det är ett arbete som har bedrivits parallellt inom
          </note>
          <note>
            Europarådet och inom EG.
          </note>
          <note>
            EG-kommissionen har framställt ett förslag som dels handlar om
            att det skall vara ett strikt skadeståndsansvar för producenter,
            dels handlar om att bygga upp en fond som kan användas för att
            restaurera miljöskadade områden där inte förövaren kan identifieras.
            Man har uppmanat
          </note>
          <note>
            EFTA-länderna och andra intresserade att komma in med synpunkter
            och kommentarer till det förslaget före oktober månads utgång.
          </note>
          <note>
            Den svenska regeringen har inte gjort någonting.
          </note>
          <note>
            Hade den gjort någonting, borde den ha förankrat sitt ställningstagande
            i en diskussion här i riksdagen. Regeringen borde ha tagit upp
            det i sin kretsloppsproposition i våras, t.ex. Det gjorde den
            inte. Jag tycker att det är beklagligt, därför att här är ett
            område som är oerhört viktigt om vi skall kunna vända miljöutvecklingen.
          </note>
          <note>
            Energipolitiken har det talats om i regeringsförklaringarna genom
            åren men inte heller särskilt konkret. Jag tycker att det blir
            alltmer uppenbart att energiöverenskommelsen mellan tre partier
            i själva verket inte är någonting annat än ett ganska torftigt
            sätt att försöka skyla över att man har gått ifrån folkomröstningsbeslutet
            från 1980 och som innebar att kärnkraften skulle avvecklas.
          </note>
          <note>
            Den nuvarande regeringen vill inte avveckla kärnkraften, och
            den har tyvärr stöd i det fallet av
          </note>
          <note>
            Socialdemokraterna, som under den här mandatperioden i opposition
            inte särskilt aktivt har beklagat sig över att regeringen har
            låtit frågan falla, liksom man inte gjorde det tidigare i regeringsställning.
            Jag tycker att det är beklagligt.
          </note>
          <note>
            Max Montalvo, tror jag det var, sade tidigare att kärnkraftsavvecklingen
            tycks ha ett egenvärde för
          </note>
          <note>
            Vänsterpartiet. Jag tror att den har ett oerhört egenvärde för
            varenda människa på detta jordklot, och jag tycker egentligen
            att det är skandalöst att vi inte har kommit längre på det området.
          </note>
          <note>
            Att göra handeln miljöanpassad är också någonting som flera regeringsförklaringar
            har tagit upp den oerhörda betydelsen av. Men i praktiken gör
            inte regeringen någonting annat än att den möjligen producerar
            intressanta rapporter.
          </note>
          <note>
            Inom GATT pågår nu den s.k. Uruguayrundan, och det vi läser om
            den handlar ofta om de pågående konflikterna mellan EG och USA.
            Men en mycket viktig del i Uruguayrundan är uppbygget av en framtida
            internationell handelsorganisation.
          </note>
          <note>
            GATT är inte en organisation utan ett avtal, men tanken är att
            det skall bli en organisation.
          </note>
          <note>
            Vill man vara med och påverka hur handeln mellan länder skall
            miljöanpassas, då skulle man ha varit oerhört aktiv i utarbetandet
            av stadgar och program för denna nya organisation. Jag har inte
            sett någonting av att den svenska regeringen har varit aktiv eller
            att den har förankrat några sådana ställningstaganden i den svenska
            riksdagen.
          </note>
          <note>
            Det är också oerhört viktigt med just kombinationen av miljöutveckling
            och sysselsättning. Lena Klevenås refererar till en rapport, ursprungligen
            från OECD, som just beräknar att värdet av den s.k. miljömarknaden
            nu är 200 miljarder dollar och beräknas öka med 50 %
          </note>
          <note>
            till år 2000.
          </note>
          <note>
            EG-kommissionens framtidsgrupp framhåller också i en rapport
            att vi står inför två ovanligt svåra problem, miljöproblemet och
            arbetslösheten, och det fantastiska är -- det är inte lätt naturligtvis
            -- att de två problemen kan hanteras samtidigt. Genom att höja
            miljökraven och utveckla ett miljöanpassat samhälle kan vi också
            skapa sysselsättning. Det är också någonting som jag tycker att
            regeringen inte i tillräckligt hög grad har tagit sig an.
          </note>
          <note>
            Avslutningsvis tycker jag att man kan konstatera att det har
            gjorts en hel del bra. Det har också lyfts fram här i debatten
            -- kretsloppsdelegationen osv.
          </note>
          <note>
            som har utsetts. Men vi saknar det som
          </note>
          <note>
            Naturvårdsverket också tar upp i sitt miljöprogram.
          </note>
          <note>
            Vi måste gå över till de grundläggande förändringarna av sociala
            och politiska mönster.
          </note>
          <note>
            Dit har vi ännu inte kommit.
          </note>
          <note type="speaker">
            Anf. 163 LENNART DALÉUS (c) replik:
          </note>
          <note>
            Fru talman! Jag tycker att det är rätt av Annika
          </note>
          <note>
            Åhnberg att vara otålig när det gäller arbetet på miljöområdet.
            Den skyldigheten har vi alla.
          </note>
          <note>
            Jag är gärna beredd att dela Annika Åhnbergs upprördhet när det
            gäller kärnkraften och mycket av de åtgärder som för länge sedan
            borde ha varit vidtagna för att säkerställa avvecklingen i den
            takt som svenska folket bestämde i folkomröstningen.
          </note>
          <note>
            Däremot är det nog inte riktigt som Annika
          </note>
          <note>
            Åhnberg säger att regeringen inte har tagit någon hänsyn till
            Miljö-93, dvs. Naturvårdsverkets rapport. Den rapporten skall
            naturligtvis värderas och bedömas av regeringen som en av många
            rapporter. Jag tror inte heller att man skall låta den automatiskt
            ligga som den enda grunden för regeringens fortsatta agerande.
            Jag är övertygad om att regeringen, när man går vidare framåt
            våren med förslag till riksdagen vad gäller hanteringen av miljöskulden,
            kommer att ha god nytta av
          </note>
          <note>
            Naturvårdsverkets material.
          </note>
          <note>
            Jag tycker också att det är bra att Annika Åhnberg liksom Lena
            Klevenås drar nytta av det material och den hantering som finns
            i
          </note>
          <note>
            Miljövårdsberedningen, just det framåtsyftande arbetet att ta
            fram diskussioner till att börja med kring samband mellan miljö
            och utveckling, miljö och handel, möjligheterna till skatteväxling,
            möjligheterna att föra in miljöarbetet i internationella ekonomiska
            organ som bl.a. GATT, som Annika Åhnberg nämnde.
          </note>
          <note>
            På de områdena är faktiskt regeringen pådrivande.
          </note>
          <note>
            Regeringen bedriver ett pådrivande internationellt miljöarbete,
            det må gälla klimatfrågorna, biologisk mångfald eller sambandet
            ekonomi och miljö, då inte minst handeln.
          </note>
          <note>
            Det är inte riktigt att Sverige har legat efter när det gäller
            producentansvaret. Vi har hämtat många idéer från Europa, inte
            minst från Tyskland -- inte plagierat, inte kopierat men hämtat
            idéer -- när det gäller införande av producentansvar.
          </note>
          <note>
            Jag tror snarare att man nu med ett starkt fotfäste i
          </note>
          <note>
            Sverige för de här idéerna och med agerande, inte minst i Tyskland
            och kanske rent av i miljöbältet inom EG, med Nederländerna, med
            Danmark, kan gå vidare i ett starkt arbete just för att försvara
            begreppet kretslopp och producentansvar.
          </note>
          <note>
            Anf. 164 ANNIKA ÅHNBERG (-) replik:
          </note>
          <note>
            Fru talman! Jag kan naturligtvis inte veta exakt vad som berörs
            i de interna regeringsdiskussionerna.
          </note>
          <note>
            Jag trodde att regeringsförklaringen var avsedd att ge riksdagens
            ledamöter en ungefärlig uppfattning om vad de kan förvänta sig
            att regeringen skall föreslå under mandatperioden. Om man skulle
            döma efter tidigare års regeringsförklaringar fungerar det inte
            riktigt så. En hel del av det som har tagits med där har sedan
            aldrig dykt upp. Men jag trodde åtminstone att det var tanken.
          </note>
          <note>
            I årets regeringsförklaring nämns ingenting om att man har för
            avsikt att komma med någon större proposition till riksdagen där
            man beaktar de synpunkter som Naturvårdsverket har fört fram i
            sitt aktionsprogram. Jag blir naturligtvis glad om
          </note>
          <note>
            Lennart Daléus här i dag kan säga att regeringen förbereder en
            sådan proposition. Jag vill i så fall gärna ha ett löfte på den
            punkten.
          </note>
          <note>
            När konventionen om att man skall kunna utkräva strikt skadeståndsansvar
            av producenter som har bedrivit miljöfarlig verksamhet och givit
            upphov till miljöskador öppnades för undertecknande i juni i år,
            hade åtta länder i Europa kommit så långt att de kunde underteckna
            den. Jag utgår ifrån att de har för avsikt att få den ratificerad
            i sina respektive parlament.
          </note>
          <note>
            Sverige hörde inte till de åtta. Jag tycker inte att det är särskilt
            bra för ett land som anser sig ligga i täten att ha åtta länder
            före sig i den väldigt viktiga frågan om producentansvar. Vi talar
            själva ofta om att det är en angelägen fråga. Vi har över huvud
            taget inte tagit aktiv del i diskussionen. Vi har inte tidigare
            förankrat ett ställningstagande i dessa viktiga frågor i den svenska
            riksdagen, och vi har inte varit aktiva när EG-kommissionen har
            begärt det. Jag tycker inte att det kan betraktas som att vara
            pådrivande i det internationella miljöarbetet.
          </note>
          <note type="speaker">
            Anf. 165 LENNART DALÉUS (c) replik:
          </note>
          <note>
            Fru talman! Regeringen behöver knappast år efter år upprepa i
            regeringsförklaringen att den avser att utnyttja material från
            sina egna verk och myndigheter; det ligger i sakens och konstruktionens
            natur att det är på det sättet. Om
          </note>
          <note>
            Annika Åhnberg vill kan jag naturligtvis lova att regeringen
            i det fortsatta arbetet, bl.a. med begreppet miljöskuld, kommer
            att utnyttja material som har kommit från Naturvårdsverket --
          </note>
          <note>
            inte minst det material som finns i rapporten Miljö -
          </note>
          <note>
            93. Det är självklart på det sättet.
          </note>
          <note>
            När det gäller hanteringen av produktansvar finns det redan lagstiftning
            i Sverige. Det finns redan ett svenskt ramverk. Tillsammans med
            det nya begreppet producentansvar, som är direkt relaterat till
            miljöområdet, gör det att Sverige också kan delta i arbetet i
            Europa och återigen tillsammans med olika aktörer med likartad
            inställning bilda något av ett kraftbälte på miljöområdet. Det
            skulle få producenterna att ta ansvar för miljön, säkerheten och
            människors hälsa.
          </note>
          <note>
            Anf. 166 ANNIKA ÅHNBERG (-) replik:
          </note>
          <note>
            Fru talman! Om det vore så väl att det låg i sakens natur att
            regeringar tog hänsyn till vad
          </note>
          <note>
            Naturvårdsverket tycker hade vi nog kommit en bra bit längre
            i miljöarbetet än vad vi nu faktiskt har gjort. Jag ser ändå fram
            emot att det blir som
          </note>
          <note>
            Lennart Daléus säger och att regeringen kommer med en fyllig
            proposition som bygger på alla de goda konkreta förslag som finns
            och naturligtvis också på annat material än det som finns i just
            den rapporten.
          </note>
          <note>
            Det hade varit bra om Lennart Daléus, i stället för att prata
            löst om vikten av producentansvar och samarbete med andra, tydligt
            och klart bekräftade att regeringen har för avsikt att underteckna
            konventionen och förelägga den för den svenska riksdagen för en
            ratificering under detta riksdagsår.
          </note>
          <note type="speaker">
            Anf. 167 LENA KLEVENÅS (s) replik:
          </note>
          <note>
            Fru talman! Jag vill bemöta det som Annika
          </note>
          <note>
            Åhnberg sade om energiöverenskommelsen. Jag utgår ifrån att den
            ligger fast, och att det i den ingår beslut om att kärnkraften
            skall avvecklas och att det skall vara gjort till det årtal som
            anges där. Om det -- vilket Annika Åhnberg förmodar -- görs torftiga
            försök att skyla över det faktum att det inte blir så, är jag
            lika upprörd som Annika Åhnberg.
          </note>
          <note>
            Vi kanske inte har agerat tillräckligt kraftfullt för att hävda
            överenskommelsen. Jag vet i alla fall att jag själv har försökt
            att göra det i t.ex.
          </note>
          <note>
            debattartiklar och genom att ställa frågor till näringsministern.
            Inte heller jag är nöjd med den årliga redovisning som utlovades
            och som senast skedde i juni i form av en rapport från NUTEK.
            Jag hade förväntat mig någonting helt annat.
          </note>
          <note>
            Jag förmodar att vi gemensamt kan driva på för att bevaka att
            energiöverenskommelsen inte leder till det som vissa partier i
            riksdagen vill, nämligen att kärnkraften bevaras.
          </note>
          <note>
            Invandrar- och flyktingpolitik
          </note>
          <note type="speaker">
            Anf. 168 MAJ-LIS LÖÖW (s):
          </note>
          <note>
            Fru talman! Jag var i Ljusdal i går kväll och pratade om EG.
            Det är väl inget märkvärdigt med det.
          </note>
          <note>
            Säkert var många av mina riksdagskolleger ute på olika håll i
            landet och pratade om olika saker. Det är väl heller inget märkvärdigt
            med Ljusdal. Ändå tänkte jag ta detta som utgångspunkt för mitt
            inlägg i dagens debatt om invandrar- och flyktingpolitik.
          </note>
          <note>
            Man kan fråga sig hur det går ihop.
          </note>
          <note>
            Jo, efter mötet pratade jag med folk från kommunen. Det är klart
            att man kommer in på invandrarfrågor förr eller senare när jag
            kommer på besök. De jag pratade med sade ungefär så här i förbigående:
            Vi har ända sedan 1987 tagit emot kvotflyktingar varje år. Det
            har varit vietnamesiska båtflyktingar och iranier, och nu har
            vi också en tillfällig flyktingförläggning med ungefär 300
          </note>
          <note>
            asylsökande som bor i olika lägenheter som stod tomma här i kommunen.
            Det finns inga problem med det, såvitt vi kan se. Vi har aldrig
            upplevt det som ett problem. Det har inte varit några konflikter
            i samhället och inte någon opinion i frågan -- varken organiserad
            eller spontan. Då och då har det varit en och annan insändare
            i lokalpressen, men det är det ingen som har brytt sig så speciellt
            mycket om.
          </note>
          <note>
            Hur många kommuner som Ljusdal finns det inte?
          </note>
          <note>
            Jag skulle tro att man i det stora flertalet av Sveriges kommuner
            kan berätta ungefär samma historia.
          </note>
          <note>
            När jag har rest omkring i syftet att titta på mottagandet ute
            i kommunerna har jag sett att det ofta finns ett mycket stort
            engagemang och en vilja att det skall bli bra för dem som kommer
            nya till kommunen.
          </note>
          <note>
            När görs det en löpsedel om att invandrarfrågorna inte utgör
            en konflikt i Ljusdal eller någon annanstans? Det kommer aldrig
            att bli några löpsedlar om det. Vi hoppas väl alla att den dagen
            aldrig kommer, men om en vettvilling eller någon vanlig virrpanna
            en dag får för sig att han skall göra en insats för sitt land
            genom att slänga en brandbomb mot flyktingförläggningen i Ljusdal,
            då kommer löpsedeln. Då är jag säker på att den syftar till att
            utnämna hela Ljusdal till ett nytt rasistnäste, precis som man
            gjorde med Trollhättan för ett tag sedan. Vi vet att det alltid
            har funnits en positiv attityd till invandrare bland det absoluta
            flertalet av invånarna där, eftersom Trollhättan har en lång tradition
            som invandrarstad.
          </note>
          <note>
            Jag kan förstå det massmediala intresset för att skapa dramatik
            och för att skildra den stora
          </note>
          <note>
            Konflikten så fort man kan. Det blir nyhetsmässigt bra och gör
            sig på löpsedlarna.
          </note>
          <note>
            Därmed skulle vi som vet litet grand om hur det fungerar kunna
            avfärda problemet. Men så oskyldigt är det ju inte. Det finns
            de som tror sig ha hittat en nisch i politiken på det här området
            och som egentligen vill att det skall vara så som det skildras.
            De är för övrigt självutnämnda representanter för verkligheten.
            De vill inte skildra verkligheten i Ljusdal eller i andra kommuner,
            på arbetsplatser eller i grannskap där faktiskt normaltillståndet,
            om jag får kalla det så, en vanlig vardag som den här är att invandrare
            och svenskar lever och bor och arbetar och pluggar sida vid sida
            utan några konflikter.
          </note>
          <note>
            Jag tycker att vi här i Sveriges riksdag har ett ansvar för att
            lyfta fram den bilden. Det skall inte ske för att sopa undan eller
            skyla över illdåden. Vi skall på olika sätt göra klart att vi
            inte accepterar dem. Men det behövs att motbilden lyfts fram,
            eftersom det egentligen inte är någon annan som gör det. Det ansvaret
            känner numera uppenbarligen inte alla partier i Sveriges riksdag.
          </note>
          <note>
            Jag är faktiskt omtumlad av vad jag fick se i TV från
          </note>
          <note>
            Ny demokratis torgmötesturné i somras. Det är alldeles uppenbart
            att man vill ha dessa motsättningar, kontroverser och konflikter
            för att kunna säga till den svenske knegaren, den svenska tanten
            eller den svenska tonåringen: Titta här, det mångkulturella samhället
            fungerar inte!
          </note>
          <note>
            Inget samhälle är fritt från konflikter. Det är för övrigt inte
            alltid säkert att det finns rasistiska förtecken när Sotlugg och
            Linlugg slåss någonstans runtom i Sverige.
          </note>
          <note>
            Visst finns det konflikter. Det skall vi inte förneka.
          </note>
          <note>
            Men det är knappast det mångkulturella samhället som skapar dem.
            Det är i stället där vi har misslyckats att skapa den mångkulturella
            samhället som vi har fått det segregerade samhället med de inbyggda
            konflikterna.
          </note>
          <note>
            Fru talman! Det är oerhört viktigt att vi fortsätter att arbeta
            på olika sätt så att de nya flyktingarna inte blir en grupp som
            helt kommer att stå utanför det svenska samhället, utan så att
            de verkligen finns med mitt ibland oss. Samtidigt skall vi föra
            en öppen debatt kring de dessa frågor också i den svenska riksdagen.
          </note>
          <note type="speaker">
            Anf. 169 LARS MOQUIST (nyd):
          </note>
          <note>
            Fru talman! Den invandrar- och flyktingpolitik som i dag bedrivs
            av regeringen saknar förankring i vårt samhälle. De flesta tycker
            att en mängd beslut inom flyktingpolitiken är helt vettlösa. Regeringens
            senaste typfallsbeslut innebär att man låter 40 000
          </note>
          <note>
            bosnier, och förmodligen ytterligare lika många anhöriga, få
            permanenta uppehållstillstånd. Detta är milt sagt märkligt. Beslutet
            måste rivas upp och de permanenta uppehållstillstånden ändras
            till temporära. När krigshandlingarna upphör i
          </note>
          <note>
            Bosnien skall människorna naturligtvis tillbaka.
          </note>
          <note>
            Det var ju deras egen tanke från start. De har ju själva inte
            begärt att få permanenta uppehållstillstånd. De ville ha en tillfällig
            fristad medan kriget pågick.
          </note>
          <note>
            Det är förståeligt att bosnierna söker sig en fristad utanför
            sitt eget land, där det är krig och terror.
          </note>
          <note>
            Men något skyddsbehov enligt FN:s
          </note>
          <note>
            Genèvekonvention har de inte. Att ge dem permanenta uppehållstillstånd
            var ju heller aldrig tanken när de kom.
          </note>
          <note>
            Eftersom förhållandena i Kosovo i princip är likadana som i Bosnien
            vad avser etnisk diskriminering och fördrivning från hus och hem
            finns det egentligen ingen anledning att fatta olika asylbeslut
            för de här båda grupperna. Det är klart att den etniska rensningen
            går mycket våldsammare till i Bosnien än i Kosovo. Men att skillnaderna
            skulle vara så stora att man för den ena gruppen beslutar att
            i stort sett alla skall ut härifrån medan man för den andra gruppen
            beslutar att alla skall få stanna är omöjligt att förstå. Ingendera
            gruppen skulle ha fått permanenta uppehållstillstånd. Så snart
            förhållandena blev drägligare skulle naturligtvis bosnierna ha
            återsänts. Kosovoalbanerna kan inte förstå varför de ska ut och
            bosnierna in, och jag förstår det inte heller.
          </note>
          <note>
            Allt fler reagerar mot regeringens typfallsbeslut.
          </note>
          <note>
            Jag själv och Kenneth Attefors reagerade direkt på regeringens
            förslag och anmälde regeringen till konstitutionsutskottet. Vi
            finner det märkligt att man så fort riksdagen stängde i juni fattade
            detta beslut. Man frågade inte riksdagen till råds, och inte heller
            kommunerna som skulle administrera och ta emot dessa människor.
            Man kanske inte ens frågade Invandrarverket.
          </note>
          <note>
            När man fattade beslutet hade regeringen förmodligen gjort vissa
            beräkningar på vad detta skulle kosta och utgick tydligen ifrån
            att kommunerna skulle vara nöjda med att få 138 300
          </note>
          <note>
            kr per flykting och dessutom bli av med en del tomma lägenheter.
            Men regeringen misstog sig naturligtvis även här. Några kommuner
            är lojala mot propåerna, andra är helt negativa medan en del nu
            idkar ekonomisk utpressning mot regeringen.
          </note>
          <note>
            Alltså blir det ännu dyrare.
          </note>
          <note>
            Kulturministern kommer nu med flotta erbjudanden för att få kommunerna
            positivt inställda. Men allt skall ju svenska skattebetalare ställa
            upp med. De 138 300 kr som kommunerna får räcker enligt riksdagens
            revisorer i genomsnitt bara i 18 månader. Sedan står kommunerna
            där med sin försörjningsplikt för sina nya invånare och måste
            såvitt jag förstår välja mellan höjda skatter eller neddragningar
            i service, vård, skolor, äldreomsorg m.m för att täcka hålen i
            kommunens budget.
          </note>
          <note>
            Regeringen ville visa handlingskraft -- kosta vad det kosta vill
            -- och så småningom kommer notan.
          </note>
          <note>
            Man kan ju också undra om det är motiverat ur humanitär eller
            etnisk synpunkt att hjälpa krigsherrarna i jugoslavienområdet
            att bli av med det som de ser som sitt problem, dvs. den muslimska
            bosniska minoriteten i ett storserbiskt rike. Alla vet att vi
            hjälper mångdubbelt fler om vi sänder medel till FN:s flyktingkommissarie
            i stället för att ta hand om människorna här. I medierna kan man
            se att FN:s flyktingkommissarie får klara sig med 1 000 kr per
            år för livsuppehållande hjälp i läger i närområdet.
          </note>
          <note>
            Vad är då kostnaden i Sverige? Ja, den initiala kostnaden för
            de första 18 månaderna är 138 300 kr per vuxen och 84 800 kr per
            barn. Men efter dessa
          </note>
          <note>
            18 månader är kostnaderna inte noll, och ingen tror väl detta
            heller. Jag kan ju ta min egen hemkommun Kalmar som exempel. Här
            är socialbidragsnormen 3 326 kr per månad för ensamstående, eller
            ca 40 000 kr per år. Men härtill kommer samhällets kostnader för
            sjuk- och tandvård, skola, hemspråksundervisning, bostadsbidrag
            och barnbidrag. Ingen tror väl att totalkostnaden understiger
            50 000 kr per år.
          </note>
          <note>
            Om UNHCR:s årskostnad på 1 000 kr skulle vara korrekt så skulle
            vi hjälpa 50 gånger fler om vi satte in hjälpen där de är i stället
            för där vi är.
          </note>
          <note>
            Regeringens generositet innebär att vi hjälper 50
          </note>
          <note>
            gånger färre än vad vi skulle ha gjort om vi sänt pengarna till
            FN:s flyktingkommissarie. Är det humanitet att kanske 49 bosnier
            får sätta livet till bara för att regeringen rekommenderat
          </note>
          <note>
            Invandrarverket att ta emot den femtionde i
          </note>
          <note>
            Sverige?
          </note>
          <note>
            Regeringen har ju också för avsikt att ta emot en kvot av 1 000
            bosnier per månad i framtiden. Hur skall den uttagningen gå till?
            FN:s flyktingkommissarie värjer sig mot tanken. Här kommer kostnaderna
            upp igen. Om vi nu är så rika att vi kan ta emot ytterligare 6
            000 bosnier detta budgetår till en årskostnad på minst 50 000
            kr per person vore det väl bättre att se till att 300 000
          </note>
          <note>
            bosnier till samma kostnad fick chansen att överleva vintern
            nere i Bosnien? Vad är det för humanism att hjälpa färre här än
            fler där? Ny demokrati kommer att motsätta sig regeringens förslag
            om en månatlig kvot för bosniska flyktingar.
          </note>
          <note>
            Fru talman! Eftersom medierna försöker tala om att Ny demokrati
            nu skärper flyktingpolitiken skall jag mycket kort nämna några
            inslag i den flyktingpolitik jag lagt fram i vår riksdagsgrupp.
          </note>
          <note>
            Enbart konventionsflyktingar ges uppehållstillstånd. Tillstånden
            skall vara temporära under en tioårsperiod. Katastrofflyktingar,
            t.ex bosnierna, skall hjälpas på plats. Låt oss satsa på det som
            kallas för kvotflyktingmottagande.
          </note>
          <note>
            Möjligheterna att få uppehållstillstånd efter inresa på eget
            initiativ skall begränsas. Krav på identifikation eller legitimation
            ställer sig numera de flesta bakom. Men jag vill också att man
            skall kunna styrka sitt skyddsbehov genom dokument, vittnesuppgifter
            eller t.ex. genom
          </note>
          <note>
            Amnestyrapporter.
          </note>
          <note>
            Med mitt förslag behövs i princip inte längre något
          </note>
          <note>
            Invandrarverk -- kvotflyktingarna i FN:s flyktingläger runtom
            i världen är redan bedömda som konventionsflyktingar. Men jag
            vill också koppla ihop vår framtida biståndspolitik med den resurs
            som flyktingen utgör i arbetet att bygga upp sitt gamla land.
          </note>
          <note>
            Vi vill främja en aktiv repatrieringspolitik. Man kommer hit,
            man bor och lever här, man utbildar sig och återvänder sedan för
            att med sina nya kunskaper hjälpa till att bygga upp sitt land.
            Vi tror att dessa människor som i sitt hemland kämpat för demokrati,
            mänskliga rättigheter och ekonomisk utveckling också vill hjälpa
            till i återuppbyggnaden av sitt land. Om förhållandena inte medger
            återflyttning inom en tioårsperiod får man stanna här. Då -- men
            först då -- kan man få svenskt medborgarskap.
          </note>
          <note>
            Fru talman! Tyvärr hinner jag inte utveckla vår flyktingpolitik
            mer vid detta tillfälle, men jag återkommer.
          </note>
          <note type="speaker">
            Anf. 170 MAJ-LIS LÖÖW (s) replik:
          </note>
          <note>
            Fru talman! Det var väldigt mycket siffror i Lars
          </note>
          <note>
            Moquists anförande. Det är mycket populärt att stapla siffror
            på varandra och tala om hur mycket det kostar. Det är också ett
            sätt att skrämma upp folk inför invandrar- och flyktingpolitiken.
          </note>
          <note>
            Jag skulle vilja veta följande: Har Lars Moquist någon gång försökt
            att räkna ut hur mycket han har kostat det svenska samhället?
            Det är nästan omöjligt att definiera. Vi avkrävs väldigt ofta
            besked om hur mycket flyktingpolitiken kostar. Det är helt omöjligt
            att räkna ut hur mycket en helt vanlig svensk som har bott här,
            lever och verkar, har kostat det svenska samhället. Ännu svårare
            är det att beräkna hur mycket man tillför genom att delta i produktionen,
            osv.
          </note>
          <note>
            Det skulle vara intressant att få veta detta. Om det går att
            räkna ut detta för flyktingpolitiken borde det rimligtvis gå att
            göra ett sådant räkneexempel också för en svensk riksdagsman.
          </note>
          <note type="speaker">
            Anf. 171 LARS MOQUIST (nyd) replik:
          </note>
          <note>
            Fru talman! Maj-Lis Lööw frågade vad Lars
          </note>
          <note>
            Moquist skulle kosta i Sverige och vilka kostnader jag har medfört
            för det svenska samhället. Jag skulle tro att jag har kostat samhället
            ganska mycket pengar. Jag är byråkrat och har suttit som administratör
            inom statlig verksamhet. Jag skulle kanske ha varit bortrationaliserad
            mycket snabbare än vad jag kommer att bli nu, nämligen den 31
          </note>
          <note>
            december 1993, eftersom jag är anställd vid en länsbostadsnämnd.
          </note>
          <note>
            Jag tycker i och för sig att det är ganska befängt att ta upp
            detta resonemang. Ingen har ifrågasatt att de invandrare som kommit
            till Sverige tidigare år, när vi hade arbetskraftsinvandring,
            har varit ett tillskott i svensk ekonomi och tillfört Sverige
            mycket på resurssidan. Det är en helt annan situation som vi upplever
            i dag när vi har flyktingar, dvs människor som bara har ett skyddsbehov.
          </note>
          <note>
            Under hela sin tid här i Sverige har de kanske ingen möjlighet
            att komma in på den svenska arbetsmarknaden. Så är det faktiskt
            i dag.
          </note>
          <note>
            Med den arbetslöshet vi har i dag, det finns fyra gånger så många
            arbetslösa invandrare som svenskar, kan vi inte förvänta oss att
            dessa människor efter 18 månader har möjlighet att försörja sig
            själva. Det behövs inte raddas upp så förfärligt mycket siffror.
            Detta kommer kanske att förlängas med ytterligare sex månader
            genom regeringens förslag att man skall ge kommunerna ett litet
            extra tillskott på 25 000 kronor.
          </note>
          <note type="speaker">
            Anf. 172 MAJ-LIS LÖÖW (s) replik:
          </note>
          <note>
            Fru talman! Jag tycker att det är mer befängt att i dag diskutera
            vad de som kommer hit därför att det har ett skyddsbehov, dvs.
            de som flyr undan allvarlig förföljelse, kostar.
          </note>
          <note>
            Det hade varit mer rimligt att diskutera detta under en reglerad
            invandrarpolitik när man tog hit arbetskraft. Det gjordes förmodligen
            också sådana samhällsekonomiska beräkningar av kommuner och näringsliv
            tillsammans. Det hade varit rimligare.
          </note>
          <note>
            Däremot tycker jag faktiskt att det är befängt att diskutera
            vad det kostar att ge en människa skydd undan förföljelse, tortyr
            och dödsstraff.
          </note>
          <note>
            Sedan förstår inte jag varför det skulle vara så svårt för människor
            som får ett permanent uppehållstillstånd att återvända när tillfälle
            gives.
          </note>
          <note>
            Det är precis lika enkelt för dem att välja att återvända. Det
            är väl så att flyktingar som kommer hit och som kan återvända,
            gör det mycket snabbare än vad arbetskraftsinvandrarna som kom
            på 70-talet någonsin gjorde.
          </note>
          <note type="speaker">
            Anf. 173 LARS MOQUIST (nyd) replik:
          </note>
          <note>
            Fru talman! Beträffande skyddsbehovet är de som kommer från Bosnien,
            Kosovo och hela
          </note>
          <note>
            Jugoslavienområdet inte vad vi kallar konventionsflyktingar.
            De har inte ett skyddsbehov enligt 1951 års Genèvekonvention.
            Jag skulle vilja kalla dem för katastrofflyktingar. Jag tror att
            regeringen inte har något begrepp för den gruppen.
          </note>
          <note>
            Jag tror att man kallar dem för hjälpsökande. Jag tycker att
            vi gott kunde mynta begreppet katastrofflyktingar.
          </note>
          <note>
            Detta är människor som flyr från krig, naturkatastrofer, svält
            och umbärande. Men det är inte människor som har det som FN definierar
            som ett skyddsbehov, dvs. att de personligen är förföljda på grund
            av sina politiska eller religiösa åsikter.
          </note>
          <note>
            När det gäller kostnaden är det konstigt att Maj-Lis
          </note>
          <note>
            Lööw inte lyssnade på mitt anförande. Det är möjligt att repliken
            var författad i förväg. Jag påpekade att vi hjälper mångdubbelt
            fler om vi gör det på plats. Jag har varit mycket försiktig när
            jag har tagit fram dessa siffror. Det kanske är så att man hjälper
            100 gånger fler människor på plats än här i Sverige, men jag har
            valt att säga att vi kanske hjälper 50 fler med det siffermaterial
            jag hade. Vad finns det då för anledning att ta hit en flykting
            till
          </note>
          <note>
            Sverige och ge den ett permanent uppehållstillstånd i stället
            för att se till att motsvarande medel tillförs i
          </note>
          <note>
            Jugoslavienområdet och där hjälper 50 gånger fler?
          </note>
          <note type="speaker">
            Anf. 174 BERITH ERIKSSON (v):
          </note>
          <note>
            Fru talman! Jag vill i år, som i fjol, börja med att uttala mitt
            missnöje med att flykting- och invandrarfrågorna behandlas i samma
            debatt. Båda områdena är mycket stora och har vitt skilda problemställningar.
            Vart och ett av dessa områden skulle förtjäna en egen debatt.
          </note>
          <note>
            Även om utplaceringen av människor från
          </note>
          <note>
            Bosnien-Hercegovina ute i kommunerna är den hetaste frågan på
            massmediernas dagordning just nu, vet vi alla att det finns många
            kommuner som
          </note>
          <note>
            Ljusdal, som Maj-Lis Lööw tog upp. Jag vill använda mina knappa
            minuter här till att tala om värnandet av asylrätten.
          </note>
          <note>
            FN:s flyktingskommissariats exekutivkommitté avslutade i fredags
            sin 44:e session. Sverige har som medlem av exekutivkommittén
            och en av flyktingkommissariatets största bidragsgivare ett mycket
            stort ansvar att bidra med förslag och initiativ för att söka
            lösningar på svåra flyktingproblem både i Europa och i övriga
            världen.
          </note>
          <note>
            Amnesty International offentliggjorde innan mötet sina rekommendationer
            till kommittén. Amnesty ansåg att de åtgärder på flyktingområdet
            som nu vidtas av några mäktiga stater hotar att underminera det
            internationella systemet för skydd av flyktingar. Man ansåg också
            att åtgärderna strider mot de rekommendationer som tidigare antagits
            av Excom. Man ger en rad exempel på detta, bl.a. USA:s agerande
            när det gällde skyddsbehovet för asylsökande från Haiti till USA.
          </note>
          <note>
            Men det gällde även detta att EG:s regeringar vid sitt ministermöte
            i december 1992 antog en rekommendation som är starkt oroande.
            Den handlar bl.a. om en harmonisering av tillämpningen av första
            asylland, s.k. säkra tredje länder. Den säger att ett land skall
            godtas som första asylland även om viktiga villkor som flyktingkommissariatet
            uppställt inte är uppfyllda.
          </note>
          <note>
            Det gäller kravet på att det finns garantier för att det första
            asyllandet medger den asylsökande att resa in i landet och ger
            möjlighet att få asylansökan prövad under ett rättssäkert förfarande.
          </note>
          <note>
            På senare tid har jag fått information om att även vi i Sverige
            försöker att avvisa asylsökande till sådana länder. Vi i Vänsterpartiet
            anser det vara absolut nödvändigt att stärka och stödja FN och
            dess olika organ, t.ex flyktingkommissariatet. Vi måste arbeta
            med och inte mot flyktingkommissarien.
          </note>
          <note>
            När det gäller åtgärder från EG:s medlemsländer för att begränsa
            antalet asylsökande från
          </note>
          <note>
            Jugoslavien, innebär dessa att människor tvingas kvar i områden
            där fara för deras liv och frihet föreligger.
          </note>
          <note>
            Nu kommer många rapporter om att flyktingar från
          </note>
          <note>
            Bosnien-Hercegovina även hindras att ta sig över gränsen till
            Kroatien. Om andra europeiska stater inte hade infört visumtvång
            för bosnier, hade sannolikheten att de kroatiska myndigheterna
            skulle bryta mot sina internationella skyldigheter på det här
            sättet varit mindre.
          </note>
          <note>
            I det sammanhanget vill jag påpeka att det för
          </note>
          <note>
            Sveriges del kanske hade varit bättre att besluta om tillfälliga
            uppehållstillstånd i stället för att införa visumtvång. Men vi
            vill naturligtvis inte riva upp beslutet nu. Det hade kanske varit
            psykologiskt riktigt då, men nu skulle det uppfattas som en eftergift
            till främlingsfientligheten.
          </note>
          <note>
            Länderna i Europa och Nordamerika har alltså vidtagit åtgärder
            som man påstår skall minska missbruket av asylrätten för att på
            det sättet motverka främlingsfientlighet. Men dessa åtgärder hotar
            att underminera hela det internationella systemet för skydd åt
            flyktingar, tvärt emot sina uttalade ambitioner.
          </note>
          <note>
            Kan invandrarministern ge oss en redogörelse för de svenska insatserna
            vid Excoms möte, särskilt i vad mån man tagit upp de frågor som
            t.ex. Amnesty förde fram.
          </note>
          <note>
            Jag har tagit del av Invandrarverkets tolkning av regeringens
            praxisbedömning när det gäller personer från Bosnien, vars ärenden
            nu skall bedömas. Där skriver man bl.a. att det endast är personer
            som har varit politiskt aktiva eller varit utsatta för grova kränkningar
            av de mänskliga rättigheterna som bör komma i fråga för flyktingskap
            eller de-facto-flyktingskap. Jag vill veta om Birgit Friggebo
            ställer sig bakom den slutsatsen och tolkningen av Genèvekonventionen.
          </note>
          <note>
            Skall det i så fall gälla asylsökande även från andra länder?
          </note>
          <note type="speaker">
            Anf. 175 LARS MOQUIST (nyd) replik:
          </note>
          <note>
            Fru talman! Berith Eriksson säger att man nu inte kan ompröva
            regeringens beslut att ge bosnierna permanent uppehållstillstånd
            och att det skulle vara en eftergift för krafter som verkar för
            främlingsfientlighet. Jag har svårt att förstå det.
          </note>
          <note>
            Om man upptäcker att man har fattat ett tokigt beslut, varför
            kan man då inte riva upp det?
          </note>
          <note>
            Jag skulle vilja fråga Berith Eriksson om inte vänstern uppfattar
            det som ett slöseri med svenska skattemedel, att använda dem för
            att ta bosniska flyktingar till Sverige när man i stället kunde
            ha hjälpt mångdubbelt fler på plats. Vänstern tycker ju alltid
            att flyktingpolitiken och behandlingen av människor som lider
            nöd skall baseras på humanitära skäl. Varför skall man då inte
            prioritera hjälpen via UNHCR, om man nu har bestämt sig för att
            ge ett visst stöd till dessa människor? Varför inte se till att
            stödet lämnas där de människorna är, i stället för där vi är?
          </note>
          <note type="speaker">
            Anf. 176 BERITH ERIKSSON (v) replik:
          </note>
          <note>
            Fru talman! Det kanske var ett tokigt beslut när det fattades.
            Psykologiskt hade det kanske varit bättre att ge tillfälliga uppehållstillstånd.
            Då kanske det hade varit lättare att få ut människor i kommunerna.
            Naturligtvis måste det finnas en tidsbegränsning för ett tillfälligt
            uppehållstillstånd.
          </note>
          <note>
            Slutresultatet hade förmodligen blivit detsamma i alla fall,
            att det hade blivit ett permanent uppehållstillstånd. Om man åker
            tillbaka till sitt land eller inte har inget att göra med om man
            har tillfälligt eller permanent uppehållstillstånd.
          </note>
          <note>
            Hur menar Lars Moquist att man skall hjälpa människorna på plats
            i krigets Bosnien? Hur skall man kunna upprätta flyktingförläggningar
            i
          </note>
          <note>
            Bosnien? I dag är det mycket stora svårigheter för
          </note>
          <note>
            FN att ens få fram det allra nödvändigaste när det gäller mat
            och medicin till dessa människor.
          </note>
          <note>
            Däremot tycker jag att det är fel med det visumtvång som har
            införts. Om man sätter visumtvånget i relation till flyktingkvoten,
            hade jag föredragit att man inte infört visumtvång. Det är nu
            som kriget pågår och människor dör. Det är nu som människor behöver
            fly. Man kan inte utan vidare säga att detta skall ske i ordnade
            former och att vi skall ta hit dessa människor någon gång i januari.
          </note>
          <note type="speaker">
            Anf. 177 LARS MOQUIST (nyd) replik:
          </note>
          <note>
            Fru talman! Det som Berith Eriksson säger om att man skulle ha
            haft en annan attityd gentemot kommunerna speglar bara ren taktik.
            Man skulle ha valt att införa tillfälliga uppehållstillstånd i
            stället för permanenta av taktiska skäl. Det är mycket märkligt.
            Jag tycker att det är konstigt att
          </note>
          <note>
            Berith Eriksson inte ser de framtida bekymmer som det kan innebära,
            både ekonomiskt och etniskt.
          </note>
          <note>
            Det kan innebära att vi i Sveriges land får in ytterligare 80
            000--100 000 människor, med de ekonomiska resurser det kräver.
          </note>
          <note>
            Berith Eriksson tar upp frågan hur UNHCR skall kunna verka i
            detta område. UNHCR verkar i detta område precis som man gör överallt
            annars i världen. Om man inte kan ordna ett flyktingläger inom
            området, gör man det i så nära anslutning till området som möjligt.
            Man lägger det på andra sidan gränsen. I dagsläget sätter UNHCR
            in hjälp i
          </note>
          <note>
            Jugoslavienområdet. Det är egentligen bara att se till att FN:s
            flyktingkommissarie får resurser för att se till att man ordnar
            det hela i området, så att inte
          </note>
          <note>
            Kroatien får ta hela bekymret. Samtliga länder --
          </note>
          <note>
            jag tänker då främst på europeiska länder -- skall dra sitt strå
            till stacken och hjälpa till, så att
          </note>
          <note>
            UNHCR kan ordna detta.
          </note>
          <note type="speaker">
            Anf. 178 BERITH ERIKSSON (v) replik:
          </note>
          <note>
            Fru talman! Dessa människor finns ju här. Menar
          </note>
          <note>
            Lars Moquist att vi skall sätta dem på bussar och skjutsa tillbaka
            dem ner till området?
          </note>
          <note>
            Det finns flyktingläger i Kroatien som Sverige och andra länder
            lämnar bistånd till. Men det som händer i dag, i och med att den
            övriga delen av
          </note>
          <note>
            Europa har infört visumtvång, är att flyktingar som finns i krigsområdet
            hindras att ta sig över gränsen till Kroatien. När övriga Europa
            stänger sina dörrar och överlåter åt grannländerna att ensamma
            ta bördan, rubbar man den mycket känsliga etniska balansen. Vi
            ser exempel på det nu. I Makedonien har man börjat avskeda etniska
            albaner, som har bott och arbetat i Makedonien kanske hela sitt
            liv, efter samma mönster som serberna gör i Kosova.
          </note>
          <note>
            Kriget sprider sig om man försöker stänga in det, därför att
            trycket blir för starkt. Den insikten måste andra europeiska länder
            ha.
          </note>
          <note>
            Talmannen anmälde att Lars Moquist anhållit att till protokollet
            få antecknat att han inte ägde rätt till ytterligare replik.
          </note>
          <note type="speaker">
            Anf. 179 GUSTAF VON ESSEN (m):
          </note>
          <note>
            Fru talman! På arbetsplatser, på möten och sammankomster, i hemmen,
            i samtal man och man emellan och i massmedia diskuteras nu flyktingoch
            invandrarpolitiken. Få politiska frågor engagerar allmänheten
            lika mycket.
          </note>
          <note>
            Frågor ställs. Hur skall vi klara av att ta hand om
          </note>
          <note>
            100 000 bosnier, när vi redan har så många andra invandrare att
            ta hand om? Varför ger man inte tillfälliga uppehållstillstånd?
            Hur mycket kostar invandringen? Hur har vi råd? Hur skall vi ordna
            jobb? Varför skall vi ta på oss dessa åtaganden, när vi skär ner
            i den kommunala barnomsorgen, äldreomsorgen och skolan? Varför
            är Sverige så generöst, jämfört med alla andra länder i
          </note>
          <note>
            Västeuropa? Sådana frågor kommer ständigt när vi är ute på möten.
          </note>
          <note>
            Det är en sak att ta till sig människors oro och vara lyhörd.
            Det måste vi vara, vi som är politiker i denna församling. En
            annan sak är att agera som
          </note>
          <note>
            Ny demokrati. Jag beklagar att Ny demokratis livsluft tycks bestå
            i att underblåsa och exploatera människors oro. Vem tjänar på
            detta? Varje insiktsfull människa vet att det inte finns enkla
            svar på alla dessa svåra frågor. Ny demokrati har glömt humaniteten.
          </note>
          <note>
            Nu gäller det för oss att hitta en balanspunkt, en linje där
            vi kan förena en humanitär syn på flyktingproblemen med en realistisk
            och effektiv utformning av politiken inom detta område. Vi moderater
            har under många år förespråkat en politik vars syfte just varit
            att förena humanitet med realism. Flera andra partier tycks nu
            också inse behovet av en sådan inriktning.
          </note>
          <note>
            Jag vill i korthet nämna några moderata ståndpunkter. Insatser
            internationellt och i samverkan med andra länder är på sikt avgörande
            för att man skall kunna undvika att flyktingströmmar genereras.
            Ett EG-medlemskap är viktigt härvidlag. Insatser för flyktingar
            i närområdet måste få en ökad betydelse i framtiden.
          </note>
          <note>
            Skyddsbehovet skall vara avgörande när asyl beviljas. Vi bör
            ändra asyllagstiftningen och samordna den med övriga västeuropeiska
            länder.
          </note>
          <note>
            Det skulle innebära att FN-konventionen skall gälla i första
            hand, låt vara med kompletteringen att även starka humanitära
            skäl, som företes vid en ansökan, kan bli asylgrundande.
          </note>
          <note>
            Anhörigbegreppet bör snävas in och ett kvotsystem för anhöriginvandring
            övervägas.
          </note>
          <note>
            Repatriering bör vara huvudspåret, vilket innebär att lagstiftningen
            om tillfälliga uppehållstillstånd måste byggas ut. Ökade åtgärder
            för att stimulera repatriering behövs, inte minst för de bosnier
            som nu tas emot. Bättre kontroll av invandringen är också önskvärd.
            Dokumentlöshet skall medföra avvisning om inte särskilda omständigheter
            kan visas. Fingeravtryck skall tas på alla asylsökande och register
            upprättas inom ramen för det internationella samarbete som nu
            växer fram.
          </note>
          <note>
            Utresekontroll bör också övervägas för att man bättre skall kunna
            veta vilka som befinner sig i landet. Det är bara naivt att tro
            att det inte finns invandrare som bluffat om sin identitet eller
            som företett falska handlingar i samband med ansökan.
          </note>
          <note>
            Kommunernas möjligheter att klara integreringen av invandrarna
            diskuteras nu livligt. Låt oss konstatera att den reguljära arbetsmarknaden
            i stort sett är stängd för de allra flesta invandrare.
          </note>
          <note>
            Åtskilliga invandrare, inte minst de lågutbildade, går nu direkt
            ut i socialpensionering, dvs. ett permanent beroende av socialbidrag.
            Vidare har folkpensionsreglerna förändrats, vilket medfört en
            ytterligare ökning av socialbidragskostnaderna.
          </note>
          <note>
            Kommunerna pekar också på problemen med sekundärinflyttning.
            Gnissel i samarbetet mellan olika myndigheter förekommer.
          </note>
          <note>
            Generalschablonen upplevs som otillräcklig generellt sett, och
            den täcker dessutom inte anhöriginvandringen fullt ut. I längden
            går det inte att staten ansvarar för invandringspolitiken, medan
            kommunerna får stå för en allt större, ökande del av kostnaderna.
          </note>
          <note>
            Vi måste nu analysera vilka institutionella hinder som finns,
            och som hindrar att arbetsuppgifter i samhället utförs. De invandrare
            som uppbär bidrag skall utföra arbetsuppgifter eller studera.
            Det är nödvändigt att med friska ögon analysera och se över hela
            regelverket, som i dag snarare utvecklar människor till klienter
            än till ansvarstagande och kreativa individer. Många invandrare
            skulle klara sig jättebra om de bara fick en chans.
          </note>
          <note>
            För att flykting- och invandringspolitiken skall lyckas krävs
            en nödvändig förståelse och en positiv inställning bland medborgarna,
            och jag tror att det går att åstadkomma. Men då behövs en uppstramning
            och ökad tydlighet, samtidigt som vi slår fast att vi skall ha
            en humanitärt präglad inriktning av vår flykting- och invandrarpolitik.
          </note>
          <note type="speaker">
            Anf. 180 LARS MOQUIST (nyd) replik:
          </note>
          <note>
            Fru talman! Gustaf von Essen har pratat med många människor som
            han mött i olika sammanhang, och han pekar på en mängd problem.
          </note>
          <note>
            Han sade att man möter många frågor och påstod också att han
            tar de frågorna till sig. Det är då märkligt att Gustaf von Essen
            egentligen inte bryr sig om vad dessa människor säger. Man fortsätter
            med precis samma politik som tidigare, utan att ta hänsyn till
            vad människorna verkligen tycker och tänker.
          </note>
          <note>
            Annars ställer vi gärna upp på många saker som
          </note>
          <note>
            Gustaf von Essen tog upp. Det gäller dokumentlösheten, kravet
            på att man skall kunna identifiera sig när man kommer in i landet,
            utresekontroll och mycket annat.
          </note>
          <note>
            Gustaf von Essen tog sedan upp institutionella hinder. Genom
            att man i stort sett bara skulle ta emot kvotflyktingar, anser
            vi i Ny demokrati att
          </note>
          <note>
            Invandrarverket kan avvecklas i sin helhet. Det blir ju nästan
            inga människor som söker asyl vid vår gräns. Den här tanken uttrycktes
            redan för ett år sedan av Bernhardsson och Christina Rogestam
            i en skrivelse till regeringen i oktober 1992. I den sades att
            man egentligen borde satsa mer på kvotflyktingar och i möjligaste
            mån begränsa möjligheterna att söka asyl vid vår gräns.
          </note>
          <note>
            Jag vill fråga Gustaf von Essen: Delar ni uppfattningen att det
            vore bra om vi avvecklade
          </note>
          <note>
            Invandrarverket och såg till att vi bara tog emot kvotflyktingar?
          </note>
          <note type="speaker">
            Anf. 181 GUSTAF VON ESSEN (m) replik:
          </note>
          <note>
            Fru talman! När man lyssnar på nydemokrater i allmänhet och här
            i dag på Moquist i synnerhet, får man intrycket att nydemokraterna
            egentligen inte vill släppa någon jäkel över bron, om jag får
            ta till ett sådant uttryck. Det kan jag inte acceptera.
          </note>
          <note>
            Däremot måste en förankring bland människor ske. Människor måste
            kunna lita på att de som får asyl i Sverige och får stanna också
            har mycket välgrundade skäl därtill.
          </note>
          <note>
            Därför kan vi i längden inte ha en flykting- och invandrarpolitik,
            eller asylpolitik, som skiljer sig särskilt mycket från övriga
            länders asylpolitik. Då får vi en s.k. pull-effekt, en magnetisk
            effekt. Folk kommer att vända sig till Sverige i första hand,
            eftersom de vet att andra länder har en mer restriktiv hållning.
          </note>
          <note>
            I stället måste vi samordna vårt regelverk och regelsystem och
            utveckla det internationella samarbetet på olika sätt. Det innebär
            på kort sikt inte att man avvecklar något invandrarverk.
          </note>
          <note>
            Däremot kan jag tänka mig att man kanske gör om det till en immigrationsmyndighet
            och särskiljer förläggningsverksamheten. Det är möjligt.
          </note>
          <note>
            Men jag vill alltså inte gå så långt som nydemokraterna föreslår
            i sitt program. Det är inte möjligt för mig att gå med på någonting
            sådant.
          </note>
          <note type="speaker">
            Anf. 182 LARS MOQUIST (nyd) replik:
          </note>
          <note>
            Fru talman! Gustaf von Essen sade att Ny demokrati förespråkar
            att vi inte skall släppa någon jäkel över bron. Det gör vi inte
            alls. Det är konstigt att Gustaf von Essen kan säga det efter
            att kanske ha tittat på vårt flyktingpolitiska program.
          </note>
          <note>
            Vi säger: Låt oss ta emot kvotflyktingar. Det främsta skälet
            till det är att de är konventionsflyktingar. Vi kan på plats säga
            att dessa människor har behov av personligt skydd. Vi får också
            ett grepp om vilka kostnader Sverige anser sig kunna ställa upp
            med.
          </note>
          <note>
            Som det nu har varit har vi inte kunnat råda över dessa omständigheter.
            Människor har sökt asyl, och vi har prövat tillstånden -- om de
            över huvud taget får vara kvar i Sverige eller inte -- i åratal.
            Det har dragit på svenska staten en mängd kostnader.
          </note>
          <note>
            Vi kan gott tänka oss att ta emot t.ex. 4 000
          </note>
          <note>
            kvotflyktingar per år, vilket kanske skulle generera
          </note>
          <note>
            6 000 personer i anhöriginvandring. Det skulle innebära 10 000
            per år. Vi har över huvud taget inte nämnt några siffror, men
            vi har heller inte sagt att alla som kommer hit skall stoppas.
          </note>
          <note>
            Däremot har vi sagt: Se till att människorna kommer hit under
            ordnade former. Se till att vi har en så liten administration
            som möjligt för den här verksamheten. Då får vi de människor som
            har störst behov. De andra katastroflyktingarna hjälper vi på
            plats.
          </note>
          <note type="speaker">
            Anf. 183 GUSTAF VON ESSEN (m) replik:
          </note>
          <note>
            Fru talman! För det första är det så att de kvotflyktingar som
            kan bli aktuella i normalfallet inte är s.k. Genèvekonventionsflyktingar.
            De kanske har en annan status. Men de befinner sig ändå på UNHCR:s
            läger, och i samverkan med
          </note>
          <note>
            UNHCR gör man bedömningar av vilka som skulle få komma hit på
            vår kvot.
          </note>
          <note>
            Detta, herr Moquist, är någonting som vi från moderat håll har
            drivit långt innan nydemokraterna ens kom till. Därvidlag har
            ni i så fall anslutit er till vår ståndpunkt. Vi vill göra asylbegreppet
            snävare, det är riktigt, och vi vill ha en ökad kvot. Det är också
            riktigt. Där tycks vi ha liknande åsikter.
          </note>
          <note>
            Men det är inte samma sak som att säga att de skall kunna visa
            upp dokument på att de är förföljda och alla möjliga andra saker,
            som ni har föreslagit. Det är det jag vänder mig emot.
          </note>
          <note>
            Talmannen anmälde att Lars Moquist anhållit att till protokollet
            få antecknat att han inte ägde rätt till ytterligare replik.
          </note>
          <note type="speaker">
            Anf. 184 BERITH ERIKSSON (v) replik:
          </note>
          <note>
            Fru talman! Repatriering är det viktigt att ha med när det gäller
            flyktingar från många olika länder i världen. Så fort det blir
            ett annat läge i deras hemländer -- ett krig är slut, en regering
            är utbytt osv. -- vill merparten av flyktingarna återvända hem.
            Det bör därför föras en medveten politik för att underlätta för
            dem att göra det.
          </note>
          <note>
            Gustaf von Essen pratar som om det vore lätt att få uppehållstillstånd
            i Sverige i dag. Antalet personer som beviljades uppehållstillstånd
            under det första halvåret i år var 4 447 totalt, med
          </note>
          <note>
            Utlänningsnämndens och Invandrarverkets uppgifter sammanräknade.
          </note>
          <note>
            Man vet också att nästan var fjärde asylsökande har varit utsatt
            för tortyr och att en del avvisas trots välgrundad fruktan för
            att de skall torteras på nytt.
          </note>
          <note>
            Sten Jacobson vid Centrum för tortyrskadade säger att så många
            människor som blivit torterade har avvisats från Sverige under
            de senaste åren att det kan jämföras med baltutlämningen.
          </note>
          <note>
            Det är ju verkligen att spä på främlingsfientlighet om man går
            ut och pratar ungefär som om ekonomiska asylsökande och lycksökare
            kunde komma till Sverige. Det är faktiskt mycket svårt att få
            uppehållstillstånd i Sverige i dag. Många som skulle behöva stanna
            och som vid en bättre prövning verkligen skulle anses vara flyktingar
            enligt konventionen blir tillbakasända.
          </note>
          <note type="speaker">
            Anf. 185 GUSTAF VON ESSEN (m) replik:
          </note>
          <note>
            Fru talman! Det är ju väldigt svårt med den praxisbildning som
            sker. Det har talats om att praxis nu gradvis har skärpts och
            att kraven är högre. Det är möjligt. Det får den utvärdering visa
            som invandrarministern har beställt.
          </note>
          <note>
            Det är inget tvivel om att det många gånger är fråga om gränsfall.
            Vad vi föreslår är att
          </note>
          <note>
            Genèvekonventionen skall vara basen för en bedömning, och utöver
            det måste tillstånd för uppehåll också kunna ges av visade humanitära
            skäl. Jag inser att det kommer att bli en skärpning, men vi har
            ändå inget riktigt val.
          </note>
          <note>
            Vad som nu sker är ju att människor kommer i större utsträckning
            till Sverige än till andra länder, just därför att vi har en profil
            som ett land med en generösare lagstiftning. Vi har det -- låt
            vara att tillämpningen av den har skärpts på senare tid. Det är
            bättre och mer humant att vara klar och tydlig på denna punkt.
            Då vet människor att det är på ett visst sätt här, och därmed
            är de mindre benägna att ta en chans.
          </note>
          <note>
            Det är denna lärdom vi får dra av exempelvis det stora inflödet
            av kosovoalbaner. De har alltså valt ut Sverige därför att de
            tror att det här finns en chans, eftersom vi har en sådan profil.
            Sedan skall dessa fall utredas, ett efter ett, med långa överklagningar.
            Det är ingen human politik att lägga upp det på det sättet.
          </note>
          <note>
            Många människor blir självfallet förtvivlade när det börjar gå
            upp för dem att de blir utvisade. Vi måste ha klara och entydiga
            regler, så att människor förstår och kan bedöma i förväg vad som
            kommer att hända om de försöker. Det är inte samma sak som att
            vara inhuman, utan det är bara att vara klar och tydlig. Jag tror
            att det är en human inställning på längre sikt.
          </note>
          <note type="speaker">
            Anf. 186 BERITH ERIKSSON (v) replik:
          </note>
          <note>
            Fru talman! Det som Gustaf von Essen redovisar är egentligen
            ingen skärpning, utan det är läget i dag, förutom när han tar
            exemplet med kosovaalbaner.
          </note>
          <note>
            I Kosova har människor haft det fattigt och bedrövligt i decennier,
            men de har inte flytt för det.
          </note>
          <note>
            Men nu pågår också där en rensning på etnisk grund.
          </note>
          <note>
            Det handlar om tolkningar av
          </note>
          <note>
            Genèvekonventionen, där det talas om den som har välgrundad fruktan
            för att söka sitt eget lands skydd, på grund av förföljelse, på
            etnisk, politisk eller religiös grund. Det är precis vad som händer
            i
          </note>
          <note>
            Kosova i dag. Människor misshandlas, arresteras, torteras och
            råkar på andra sätt ut för grova kränkningar av mänskliga rättigheter,
            just på etnisk grund.
          </note>
          <note type="speaker">
            Anf. 187 GUSTAF VON ESSEN (m) replik:
          </note>
          <note>
            Fru talman! Det går inte i längden för Sverige att ha en avvikande
            flykting- och invandrarpolitik jämfört med våra grannländer och
            övriga västeuropeiska länder. Det är därför som Flykting- och
            invandrarpolitiska kommittén, som jag själv är med i liksom Lars
            Moquist och andra, har begärt att med stor skyndsamhet få en belysning
            av vilka regler och vilken praxis som gäller i övriga Västeuropa
            på det här området. Invandrarministern har i sina direktiv särskilt
            nämnt att vi skyndsamt skall ta fram detta.
          </note>
          <note>
            Detta kan föranleda förslag från kommitténs sida om att ändra
            asyllagstiftningen, för att den skall anpassas till någon form
            av europeisk praxis -- i den mån en sådan kan urskiljas på ett
            säkert sätt. Det är för att vi skall få en enhetlighet, så att
            vi tillsammans med övriga västeuropeiska länder kan bygga upp
            en flykting- och invandrarpolitik som är gemensam och som kan
            tillföras större resurser.
          </note>
          <note>
            Om vi fortsätter på samma sätt som i dag, riskerar vi ju att
            väldigt stora strömmar kommer just till
          </note>
          <note>
            Sverige, därför att människor fortfarande tror --
          </note>
          <note>
            möjligtvis med rätta -- att här finns en god chans att få stanna.
            Det finns inget annat land i hela
          </note>
          <note>
            Västeuropa som i förhållande till sin folkmängd har tagit emot
            så många flyktingar och invandrare under de senaste åren. Jag
            tror inte att svenska folket anser att det är möjligt att fortsätta
            med det.
          </note>
          <note>
            Därför måste vi vara lyhörda och fortsättningsvis förankra vår
            politik så att den ligger något så när i harmoni med vad människor
            tycker är rimligt och möjligt. Det är en gigantisk arbetsuppgift
            vi har framför oss nu, att integrera dessa hundratusentals människor
            som står i kö för att komma ut i samhället. Vi måste helt enkelt
            få en mer realistisk flykting- och invandrarpolitik.
          </note>
          <note type="speaker">
            Anf. 188 RUNE BACKLUND (c):
          </note>
          <note>
            Fru talman! Det finns förvisso ett stort antal frågor som skulle
            vara värda att ta upp i den här delen av den allmänpolitiska debatten,
            men eftersom det är en knapp tid utmätt för våra anföranden har
            jag valt att koncentrera mig på två mer övergripande uppgifter,
            som jag anser att vi omgående måste ta tag i när det gäller flykting-
            och invandrarpolitiken.
          </note>
          <note>
            Den ena uppgiften är att återskapa svenska folkets förtroende
            för flyktingpolitiken.
          </note>
          <note>
            Den andra uppgiften är att möta den spirande främlings- och invandrarfientlighet
            som finns i vissa ungdomsgrupper.
          </note>
          <note>
            Situationen är allvarlig i dag. Bortsett från att man kan diskutera
            värdet av undersökningar, är det ändå så att en majoritet uttalar
            en misstro mot den förda flyktingpolitiken. Man kan naturligtvis
            fundera över hur denna situation har uppkommit, och då finner
            man förvisso flera orsaker. Några av dem är ganska tydliga.
          </note>
          <note>
            En orsak är det stora antalet asylsökande under flera års tid.
            Det har också varit ett hårt tryck på flyktingmottagandet, med
            konsekvenser som långa väntetider och en del andra saker som utspelar
            sig kring själva flyktingmottagandet.
          </note>
          <note>
            En annan orsak är att det har begåtts en del missgrepp i flyktingpolitiken
            -- det kan vi inte komma ifrån -- som har urholkat förtroendet.
            Vår reaktion mot avarter har ibland varit långsam. När det har
            uppstått debatter och vi har upptäckt saker som vi borde ha rättat
            till snabbt, har det tyvärr tagit ganska lång tid innan vi kommit
            till skott med åtgärder. Det har naturligtvis inte heller bidragit
            till att öka förtroendet för politiken.
          </note>
          <note>
            Jag tror också att en del synsätt -- som stämde när det gällde
            flyktingmottagandet för 10--15 år sedan, då man hade 5 000--10
            000 personer att ta hand om, mot i dag 70 000--80 000 -- har fått
            leva kvar i flyktingmottagandet, trots att vi kanske borde ha
            gjort oss av med dem tidigare.
          </note>
          <note>
            Men en orsak som utan tvivel har påverkat opinionen är naturligtvis
            den förtals- och smutskastningskampanj som har bedrivits mot flyktingpolitiken
            med hjälp av tydliga överdrifter och lögner. I första frontlinjen
            har Ny demokrati stått under ett par års tid.
          </note>
          <note>
            Ta t.ex. det där med flyktingpolitikens kostnader.
          </note>
          <note>
            Här har Ian Wachtmeister och andra nydemokrater om och om igen
            under hela sommaren påstått att flyktingpolitiken i Sverige kostar
            minst 50
          </note>
          <note>
            miljarder. Bert Karlsson, som ju alltid lägger moms på sina siffror,
            har varit upp i 60, 70, ja 80 miljarder när det har varit som
            värst.
          </note>
          <note>
            När företrädare för Sveriges riksdag slungar ur sig sådana uppgifter
            och siffror till allmänheten är det naturligtvis inte underligt
            om en del människor tar till sig det. Om jag trodde på de här
            siffrorna eller om det vore så att flyktingpolitiken kostade 50--60
          </note>
          <note>
            miljarder skulle naturligtvis jag också tappa förtroendet för
            flyktingpolitiken. Men alla vi som deltar i den här debatten vet
            ju att den siffran är våldsamt överdriven.
          </note>
          <note>
            Nu har Lars Moquist, som är Ny demokratis företrädare, en utmärkt
            möjlighet att inför svenska folket dementera den här siffran eller
            också att faktum för faktum klart redovisa hur man kommit fram
            till den siffra som man har uppgivit för svenska folket att flyktingpolitiken
            kostar. Jag har hittills inte kunnat få någon annan nydemokrat
            att redogöra för innehållet i den siffran.
          </note>
          <note>
            Den nya politik som Ny demokrati nu tänker marknadsföra är fylld
            av motsägelser -- det upptäcker man när man lyssnar på vad som
            sägs. Å
          </note>
          <note>
            ena sidan har Ny demokrati här i riksdagen sagt att målet för
            mottagandet av flyktingar och invandrare är att de så mycket som
            möjligt skall integreras i det svenska samhället. Men hur skall
            man kunna integrera människor om man samtidigt säger: Du kan under
            en tioårsperiod kastas ut från Sverige när vi bestämmer det. Vilken
            person vill integreras i ett samhälle om han inte vet om han nästa
            dag måste packa sina väskor och åka hem, inte av egen vilja utan
            därför att Sverige eller svenska myndigheter vill det? Sådana
            motsägelser bidrar inte heller till att öka kunnandet om den svenska
            flyktingpolitiken.
          </note>
          <note>
            Fru talman! Från Centerpartiets sida har vi sett det som mycket
            viktigt att försöka värna asylrätten.
          </note>
          <note>
            Där finns en annan sak i Ny demokratis resonemang som också är
            litet märklig. Man talar väldigt mycket om Genèvekonventionen.
            Men en av de viktigaste bitarna i Genèvekonventionen är ju just
            att värna rätten att söka asyl. Det är faktiskt grundbulten i
            Genèvekonventionen. Därför menar vi att det är viktigt att vi
            har ett folkligt stöd för att värna asylrätten.
          </note>
          <note>
            En arbetsgrupp i Centerpartiet har lagt fram en del förslag som
            vi anser behöver genomföras för att återupprätta förtroendet för
            flyktingpolitiken.
          </note>
          <note>
            Det handlar om att förtydliga utlänningslagen så att det klart
            framgår för människor vem det är som kan söka asyl. Det handlar
            också om att definiera skyddsbehoven.
          </note>
          <note>
            Det handlar om att få till stånd kortare handläggningstider i
            asylärenden, max ett halvårs väntan på beslut, ett billigare mottagande
            av asylsökande, mer av egen försörjning och ansvar för det dagliga
            livet och mindre av omhändertagande.
          </note>
          <note>
            Vi behöver också åtgärder mot missbruket av asylrätten och brottsligheten.
          </note>
          <note>
            Fru talman! Den andra huvudpunkt som jag nämnde inledningsvis
            handlar om att möta den spirande främlings- och invandrarfientligheten.
          </note>
          <note>
            Tiden medger tyvärr inte att jag går in så mycket på det problemkomplexet.
            Men jag kan ändå säga att vi kan konstatera en ökning av våld
            mot invandrare och invandrarfientliga aktiviteter den senaste
            tiden.
          </note>
          <note>
            Ofta är det ungdomsgäng inblandade.
          </note>
          <note>
            Man kräver allt oftare i den här debatten hårdare straff. Självfallet
            skall man dömas till fängelse om man begår våldsbrott, men fängelsevistelse
            i sig löser inte grundproblemet. Det handlar ju om att ändra på
            värderingar och fördomar. Jag tror, herr talman, att en viktig
            del i det här skulle vara att vi i straffsatsen för den här typen
            av brott skulle införa obligatorisk samhällstjänst; det skulle
            så att säga ingå att efter strafftiden jobba tillsammans med flyktingar
            och invandrare. Vi vet alla att det bästa sättet att förändra
            attityder och bekämpa fördomar är att göra det på individnivå.
          </note>
          <note type="speaker">
            Anf. 189 LARS MOQUIST (nyd) replik:
          </note>
          <note>
            Fru talman! Rune Backlund säger att man måste skapa förtroende
            för flyktingpolitiken och att man måste försöka vidta åtgärder
            mot invandrarfientligheten bland ungdomar. Jag menar att det inte
            räcker att bara förklara den flyktingpolitik vi har -- vi måste
            ändra den.
          </note>
          <note>
            Människor har insett att den flyktingpolitik vi har i dag inte
            fungerar. Alltså: Förklara den inte bara --
          </note>
          <note>
            se till att vi ändrar flyktingpolitiken! Det är väsentligt.
          </note>
          <note>
            Rune Backlund sade att det har skett misstag i flyktingpolitiken.
            Visst har det gjort det! Det har vi och många andra påstått. Alla
            känner till att det har begåtts misstag. Men när Rune Backlund
            talar om detta använder han perfektumformen ''det har skett''
            och tror alltså att det inte skall ske i framtiden. Men nu har
            det kommit en ny proposition på vårt bord enligt vilken man vill
            fortsätta med den här politiken: Vi skall alltså ta in ytterligare
            1 000 personer i månaden, alltså 6 000
          </note>
          <note>
            personer under det här budgetåret. Om man nu har insett att det
            har skett misstag -- se då till att vi råder bot på det och ändrar
            politiken!
          </note>
          <note>
            Sedan sade Rune Backlund att Ny demokrati är duktigt på att sprida
            lögner och att vi uppger felaktiga kostnader för flyktingpolitiken.
            Som exempel nämnde Rune Backlund att vi skulle ha sagt att kostnaden
            är 50 miljarder. Nej, vi har inte sagt att kostnaden är 50 miljarder
            -- vi har sagt: Är kostnaden kanske 50 miljarder? När etablissemanget
            då sagt att den inte är 50 miljarder har vi sagt: Okej -- den
            är inte 50 miljarder. Men tala då om vad den är!
          </note>
          <note>
            Vi har hela tiden velat ha reda på hur höga kostnaderna är. Vi
            vet att de är stora. Låt oss begränsa oss till de flyktingkostnader
            som betalas via Kulturdepartementet -- vi känner alla här i kammaren
            till att det rör sig om omkring 11,8
          </note>
          <note>
            miljarder. Men det är bara de pengar som kommunerna får för sitt
            flyktingmottagande plus kostnaderna för asylhanteringen hos
          </note>
          <note>
            Invandrarverket. Men sedan tillkommer många andra kostnader,
            om de här människorna inte kan få den utkomst de har haft från
            början. När vi hade arbetskraftsinvandring kunde de här människorna
            så småningom försörja sig. Men vi kan inte förvänta oss att de
            här stora grupperna skall klara sin egen försörjning i framtiden.
            Då står kommunerna där med sin försörjningsplikt, och kommunerna
            kan egentligen bara välja mellan att höja skatten och att försämra
            villkoren för övriga medborgare i kommunen, dvs. att dra in på
            vård, på skolor, på omsorg och annat. Det är den uppgiften man
            måste ställa sig i samhället: Vi måste prioritera bland kostnaderna.
          </note>
          <note>
            Sedan sade Rune Backlund också att det är motsägelsefullt att
            vi vill integrera invandrare och flyktingar. Det har vi aldrig
            sagt. Där är nog Rune
          </note>
          <note>
            Backlund litet dåligt påläst, eller också blandar han ihop begreppen
            assimilering och integrering. Vi har sagt att de människor som
            kommer hit skall ta seden dit de kommer, dvs. att de skall assimileras
            och på sikt anta de kulturmönster som vi har i
          </note>
          <note>
            Sverige.
          </note>
          <note type="speaker">
            Anf. 190 RUNE BACKLUND (c) replik:
          </note>
          <note>
            Fru talman! Det Lars Moquist säger om siffran 50
          </note>
          <note>
            miljarder är intressant. Här har Ny demokrati åkt runt hela sommaren
            och påstått att det kostar minst
          </note>
          <note>
            50 miljarder, men nu säger Moquist: Nej, det har vi inte sagt.
            Vi antar att den kostar 50 miljarder. Jag kan läsa upp avsnitt
            ur debattartiklar som är undertecknade av partiledaren och andra
            och där man skriver att samhällets totalkostnader omöjligen kan
            understiga 50 miljarder kronor per år. När man kommer med ett
            sådant påstående måste det väl ändå bygga på vissa fakta som man
            har införskaffat.
          </note>
          <note>
            Det är en väldig skillnad mellan de belopp som vi här i kammaren
            hanterar, där vi talar om 11--12
          </note>
          <note>
            miljarder kronor, och 50 miljarder kronor. Den skillnaden kan
            inte förklaras med att det skulle finnas andra kostnader ute i
            kommunerna eller i framtiden, Moquist. Vi talar ju fortfarande
            om förfluten tid. Eller ackumulerar Moquist kostnader under flera
            år för att komma upp till de här 50
          </note>
          <note>
            miljarderna? Man måste väl ha gjort en kalkyl när man så tvärsäkert
            kan påstå att det är 50 miljarder kronor.
          </note>
          <note>
            När man går ut med sådana här påståenden finns det naturligtvis
            människor som tror på dem. Om jag finge den här siffran presenterad
            och inte hade någon egen ram att sätta in den i skulle jag naturligtvis
            också säga att det är helt orimligt att flyktingpolitiken skall
            få kosta 50 miljarder. Det skulle inte jag heller ställa upp på.
            Men det gör den ju inte! Det är därför den här debatten blir så
            vilseledande. Ni lurar människor att tro att den politik som har
            förts är sämre än vad den i själva verket är. Det är Ny demokratis
            ansvar.
          </note>
          <note>
            Nu har Moquist här en chans att rätta till det här så att vi
            kan få klarhet i hur ni räknar när ni uppger vad flyktingpolitiken
            i dag kostar. Då kan vi föra den debatt som ni efterlyst, där
            vi med sakliga argument kan gå igenom område för område och konstatera
            vad som är rimligt att satsa på flyktingpolitiken.
          </note>
          <note type="speaker">
            Anf. 191 LARS MOQUIST (nyd) replik:
          </note>
          <note>
            Fru talman! Rune Backlund tar fortfarande upp kostnadsaspekten.
            Vi har lagt fram en rad förslag om hur vi vill utforma flyktingpolitiken.
          </note>
          <note>
            Ny demokrati har egentligen inte resurser för att ta fram den
            här kostnaden. Vi har sagt att kostnaden måhända är 50 miljarder.
            Om den inte är det, tala då om vad den verkligen är!
          </note>
          <note>
            Både Rune Backlund och jag sitter med i den invandrar- och flyktingpolitiska
            kommittén. Vi har gett en forskargrupp i Lund eller Malmö i uppdrag
            att ta fram de samhällsekonomiska kostnaderna.
          </note>
          <note>
            Precis som Rune Backlund väntar jag naturligtvis med spänning
            på att få se resultatet.
          </note>
          <note>
            Jag hävdar att kostnaderna för flyktingpolitiken alldeles säkert
            är 50 miljarder. Men vi vet inte. Vi säger att det förmodligen
            är så. Den som så bestämt förnekar den här siffran och som har
            resurser för att ta fram en korrekt siffra måste ju veta vad den
            är.
          </note>
          <note>
            Tala då om det! Är den 39 miljarder, 21 miljarder eller 77 miljarder?
            Häng inte bara upp resonemanget på att vi har sagt att den kanske
            är 50
          </note>
          <note>
            miljarder. Den kanske är det.
          </note>
          <note type="speaker">
            Anf. 192 RUNE BACKLUND (c) replik:
          </note>
          <note>
            Fru talman! Lars Moquist! Ni säger inte att kostnaden kanske
            är 50 miljarder. Om det hade varit så skulle vi naturligtvis kunna
            diskutera 10
          </note>
          <note>
            miljarder uppåt eller neråt.
          </note>
          <note>
            I en debattartikel i Svenska Dagbladet skriver Ian
          </note>
          <note>
            Wachtmeister: ''Samhällets totalkostnader kan omöjligen understiga
            50 miljarder kronor''. I en annan artikel som har varit införd
            i en del andra tidningar skriver han att den nationalekonomiska
            kostnaden ligger på mellan 40 och 60, kanske 80, miljarder om
            året.
          </note>
          <note>
            Det är klart att de här siffrorna inte kan vara tillhöftade,
            eftersom man kastar ut sådana här påståenden. Man har faktiskt
            satt sig ner i Ny demokrati -- hoppas jag -- och försökt summera
            summor som man har skaffat fram. Man har gått igenom samhällsområde
            efter samhällsområde och försökt lokalisera kostnaderna. Man har
            sedan summerat dem och sagt att det är 50 miljarder. Det är den
            kalkylen som vi vill se. Vi påstår nämligen att det inte kostar
            50 miljarder. Om jag finge göra en kalkyl skulle jag, högt räknat,
            hamna på ungefär
          </note>
          <note>
            15 miljarder. Det är en våldsam skillnad mellan 15
          </note>
          <note>
            och 50 miljarder.
          </note>
          <note>
            Jag vill se er kalkyl. Så länge vi inte får se den kalkyl som
            ligger till grund för detta påstående som ni har fört ut på torg
            och gator under det här året kan vi inte uppfatta det annat än
            som att det är en våldsam överdrift.
          </note>
          <note>
            Fru talman! Jag kommer att fortsätta att plåga Lars
          </note>
          <note>
            Moquist så länge han inte presenterar kalkylen.
          </note>
          <note>
            Förr kommer han inte undan den här frågan. Ett annat alternativ
            är att han dementerar siffran och säger: Okej, vi högg till. Vi
            inser att vi tog i för mycket.
          </note>
          <note>
            Men då skall ni gå ut och säga det till allmänheten, eftersom
            många människor bibringas en felaktig uppfattning genom dessa
            uttalanden.
          </note>
          <note>
            Talmannen anmälde att Lars Moquist anhållit att till protokollet
            få antecknat att han inte ägde rätt till ytterligare replik.
          </note>
          <note type="speaker">
            Anf. 193 MÄRTHA GÅRDESTIG (kds):
          </note>
          <note>
            Fru talman! Varje dag informeras vi av olika medier om krigens
            fasor och om grymheter, terror, svält och död som drabbar människor
            på många håll i världen.
          </note>
          <note>
            Vi frågar oss hur grym människan kan bli. De som var med på 30-
            och 40-talen ställde samma fråga då.
          </note>
          <note>
            1948 bildades FN. Alla världens folk skulle värna freden och
            människovärdet. FN:s högtidliga förklaring av de mänskliga rättigheterna
            skrevs med inledningen: ''Alla människor är födda fria och lika
            i värde och rättigheter''. Kommunismen höll med sin järnhand många
            motsättningar under ytan.
          </note>
          <note>
            Plötsligt föll Berlinmuren, och de gamla motsättningarna började
            krypa fram på olika håll.
          </note>
          <note>
            Plötsligt är katastrofen i det forna Jugoslavien ett faktum.
            Nära 4 miljoner människor har fått fly från sina hem och lever
            som flyktingar i ''eget'' land. Ca
          </note>
          <note>
            800 000 lever i annat land. Förra året kom enligt
          </note>
          <note>
            Statistiska centralbyrån 69 000 asylsökande, av totalt 83 000,
            från det forna Jugoslavien till Sverige.
          </note>
          <note>
            Av dessa uppfyller inte alla de krav som svensk lag ställer.
          </note>
          <note>
            Vi svenskar splittras i olika grupper -- för och emot.
          </note>
          <note>
            En del säger att vi inte kan ta emot så många flyktingar. En
            del säger att vi tar emot fel flyktingar.
          </note>
          <note>
            Andra säger att vi utvisar fel flyktingar och att vi gör det
            på ett sätt som kränker människovärdet.
          </note>
          <note>
            Mitt i detta går vi in i en lågkonjunktur, den värsta ekonomiska
            kris som Sverige har upplevt sedan 30-
          </note>
          <note>
            talet. Det är klart att människor känner oro. Det blir lätt så
            att man söker en lättavgränsad, påtaglig orsak till den oro som
            får hela samhället att skälva.
          </note>
          <note>
            Det är flyktingarnas fel, säger man. Precis så sade man på 30-talet.
            Det är judarnas och zigenarnas fel, sade man. Så är det när diskriminering
            och främlingsfientlighet spirar. Allt ont förlägger vi utanför
            vår egen grupp, vårt eget folk och vår egen hudfärg. Vi har ett
            omättligt begär efter att finna syndabockar att lasta vår egen
            ångest på. Men det handlar om människor av kött och blod, som
            väntar på vårt besked och vår medmänsklighet.
          </note>
          <note>
            Den nuvarande regeringen har liksom den tidigare försökt göra
            en insats för flyktingarna. Låt oss diskutera hur flyktingmottagningen
            kan förbättras, effektiviseras och göras billigare och hur vi
            kan ställa krav på både flyktingar och svenskar när de möts i
            den svenska vardagen! Men låt oss inte kränka människovärdet!
          </note>
          <note>
            Låt oss också diskutera hur vi skall kunna motverka flykt ute
            i världen. Sverige är för närvarande en av de största givarna
            av humanitärt bistånd till det forna Jugoslavien. Det förbereds
            fler insatser för flyktingar.
          </note>
          <note>
            Invandrarministern har äskat 830 miljoner till utökad flyktingkvot.
            Jag skulle vilja att detta blev ett flexibelt inslag, så att pengarna
            kunde användas även till hjälp på plats, om och där det är möjligt.
          </note>
          <note>
            Upp till fem gånger fler skulle då kunna få hjälp.
          </note>
          <note>
            Även om regeringen inte verkar ha den vägen öppen finns det skäl
            för riksdagen att diskutera hur pengarna kan användas för att
            det skall bli största möjliga effektivitet. Samtidigt skall människorna
            naturligtvis få skydd.
          </note>
          <note>
            Jag vill också ta upp kosovoalbanernas öde. De utvisas nu i snabb
            takt. I går morse kunde vi höra en ögonvittnesskildring därifrån
            i P1. I Kosovo och
          </note>
          <note>
            Voyvodina har serbisk polis inlett etnisk rensning av den albanska
            befolkningen. Enligt rapporten är bilden förändrad. Situationen
            har förvärrats sedan de som nu utvisas flydde. Människor fängslas.
            Det är brutala inslag av tortyr. Människor som återvänder har
            ingenstans att ta vägen och inget att leva av. Amnesty har blivit
            utkastat. Det är illavarslande. Jag vädjar till invandrarministern
            att lyssna på signalerna därifrån, och på FN:s flyktingkommissarie,
            och omedelbart stoppa utvisningarna till de här områdena tills
            en noggrann analys av läget har gjorts. Amnesty har ju en helt
            annan uppfattning om förhållandena än vad Statens invandrarverk
            och Utlänningsnämnden har.
          </note>
          <note>
            Judiska flyktingar från Ryssland och Ukraina står nu inför utvisning.
            Enligt den judiska församlingen i Stockholm är Sverige därmed
            den enda västnation som efter andra världskriget utvisar judar
            till före detta Sovjet.
          </note>
          <note>
            Asylärenden har lagts på hög hos
          </note>
          <note>
            Utlänningsnämnden i väntan på en undersökningsresa. Nu har Utlänningsnämnden
            gjort ett fem dagars besök där. Man anser inte att förhållandena
            utgör grund för asyl. Hänsyn har tagits till utvecklingen under
            de senaste åren.
          </note>
          <note>
            Antisemitism är inte officiell politik, men den är inte förbjuden
            i lag. Myndigheterna skyddar inte judiska medborgare mot övergrepp.
          </note>
          <note>
            Läget i OSS är ytterst instabilt. Det är skillnad mellan officiell
            politik och hur det fungerar på lokal nivå. Efter kuppförsöket
            måste man vara observant på utvecklingen. Det finns skäl att ta
            hänsyn till vad som har skett under de senaste veckorna.
          </note>
          <note>
            Låt dessa judar få stanna eller låt Sverige fungera som transitland!
          </note>
          <note>
            Anf. 194 eKulturminister BIRGIT
          </note>
          <note type="speaker">
            FRIGGEBO (fp):
          </note>
          <note>
            Fru talman! Vi har nu en ganska omfattande offentlig debatt.
            Vi ser väldigt många reportage om invandrar- och flyktingpolitiken,
            och det tycker jag är bra. Jag tycker att det behövs en offentlig
            debatt.
          </note>
          <note>
            Den kan inte minst bidra till att öppna diskussionen inför de
            överväganden som skall ske i den parlamentariska utredningen om
            invandrar- och flyktingpolitiken.
          </note>
          <note>
            Jag tror att det är viktigt att vi har den här diskussionen för
            att få en förankring för en human politik. Men det behövs också
            mycket upplysning.
          </note>
          <note>
            Här florerar lögner och fördomsfulla uppfattningar, men det förekommer
            också rena missuppfattningar. Regeringen har för avsikt att upplysa
            om fakta när det gäller flykting- och invandrarpolitiken genom
            ett utskick till samtliga hushåll i Sverige. Det är bra att människor
            får en faktagrund för att kunna delta i den här diskussionen.
          </note>
          <note>
            Fru talman! Jag har samma bild som Maj-Lis Lööw försökte redovisa
            här. Det är en delvis annan bild än den som redovisas i den offentliga
            debatten. Det var mycket intressant att se att man i den omdiskuterade
            Expressenkampanjen hade frågat människor som har egna erfarenheter
            av invandrare vad de tycker. En överväldigande majoritet sade
            att man hade i huvudsak positiva erfarenheter av invandrare.
          </note>
          <note>
            Häromdagen var det ett reportage från Falkenberg inför ett mottagande
            av flyktingar från Bosnien.
          </note>
          <note>
            Man hade intervjuat några ungdomar som sade att de inte hade
            märkt något och att allt väl var bra.
          </note>
          <note>
            Samtidigt sade de att det inte skall komma hit fler flyktingar.
            Varifrån får de sådana uppfattningar?
          </note>
          <note>
            Jo, naturligtvis av propaganda och illvilliga uttalanden från
            människor som vill desinformera.
          </note>
          <note>
            Det är inte människors egna erfarenheter av invandrare och flyktingar
            utan den allmänna debatten, som är så oerhört inriktad på problem
            och ''hårda'' värden, såsom pengar, som slår igenom.
          </note>
          <note>
            Det pågår också en debatt om huruvida man över huvud taget får
            diskutera dessa frågor. Många säger att det är tyst och att man
            inte får säga något. Det begriper inte jag. Vi har en oerhört
            öppen debatt.
          </note>
          <note>
            Men det får naturligtvis inte vara så att en del människor som
            är kritiska skall åka i ett slags
          </note>
          <note>
            ''snobbfil'', som innebär att de aldrig blir motsagda.
          </note>
          <note>
            Skall man ha en debatt skall den vara öppen, och då får alla
            parter delta. En del skall inte försöka göra sig till martyrer
            på grund av att de får mothugg.
          </note>
          <note>
            Ett annat vanligt inslag i debatten är att man säger att man
            inte kritiserar flyktingar och invandrare utan flyktingpolitiken
            och de politiker som står för denna politik. Men vad är det annat
            än flyktingarna som man vänder sig emot när man kritiserar politiker
            som vill föra en human flyktingpolitik, dvs. politiker som ser
            positivt på flyktingarna och vill ge dem skydd? Ytterst är det
            naturligtvis en kritik av att det över huvud taget finns flyktingar
            här i Sverige. Så lätt skall man inte få komma undan.
          </note>
          <note>
            En mycket vanlig infallsvinkel i debatten, som förekommit även
            här i dag, är att det väller in en massa människor i vårt land.
            I början på 1980-talet kom mellan 15 000 och 20 000 asylsökande
            per år.
          </note>
          <note>
            Under tre år i slutet av 1980-talet gjordes ett skutt upp till
            ungefär 30 000 asylsökande per år. Förra året gick antalet ned
            till 15 000 plus de ca 70 000
          </note>
          <note>
            som kom från Jugoslavien. I år kommer det -- med den takt som
            inflödet nu har -- att handla om ungefär 1000 asylsökande. Det
            är ganska få människor, om man bortser från flyktingarna från
          </note>
          <note>
            Jugoslavien. Jag tror att alla människor inser vad det är som
            pågår i Jugoslavien och vad det är som gjort att människor gett
            sig ut på flykt.
          </note>
          <note>
            I ljuset av att det finns 40 miljoner externflyktingar och internflyktingar
            i världen är det här naturligtvis, som jag sagt många gånger från
            denna talarstol, fråga om en rännil.
          </note>
          <note>
            Det förs här många diskussioner om asylpolitiken och Genèvekonventionen.
            Jag tycker att det är något av en flykt bort ifrån verkligheten.
            De människor som kommer från Exjugoslavien har vi från regeringens
            sida inte betraktat som flyktingar enligt Genèvekonventionen --
            det gäller även bosnierna. Dessa människor flyr undan krig och
            elände, och de behöver skydd, oavsett om de har status som Genèvekonventionsflyktingar
            eller inte.
          </note>
          <note>
            Det gäller människor som riskerar att dödas.
          </note>
          <note>
            Lars Moquist sade att han är byråkrat. Det förekommer här ett
            slags byråkratflykt; man bortser från den faktiska verkligheten.
            Av de mellan 1500 och 3000 människor som de senaste åren har sökt
            sig hit har ungefär hälften fått stanna. Nettoinvandringen till
            Sverige har minskat under de senaste åren -- det visar en jämförelse
            mellan antalet icke-svenska medborgare som har åkt härifrån och
            det antal som kommit hit.
          </note>
          <note>
            Det talas vidare om en stor anhöriginvandring. Ja, ganska många
            anhöriga kommer hit. I flertalet fall handlar det om anhöriga
            till tidigare arbetskraftsinvandrare, som alla älskar i dag, och
            anhöriga till svenskar som gift sig med utlänningar.
          </note>
          <note>
            Vem vill förbjuda sådan invandring?
          </note>
          <note>
            Man talar också om att andra länder är så ogenerösa och att det
            bara är hit som det kommer invandrare. Det beror också litet grand
            på hur man registrerar människor. Här i Sverige registreras precis
            alla som asylsökande. Därför hamnar vi ganska högt i tabellen.
            I många andra länder har man inte samma registreringsförfarande.
            I länder i närheten av Jugoslavien har man en tidigare arbetskraftsinvandring.
            Det betyder att många av exjugoslaverna går över gränsen till
            Schweiz och
          </note>
          <note>
            Österrike. De flyttar fram och tillbaka beroende på hur kriget
            utvecklar sig. De registreras aldrig som asylsökande.
          </note>
          <note>
            Här i Sverige verkställer vi dessutom avvisningsbeslut. Om någon
            inte har fått tillstånd att stanna här, försöker vi också hjälpa
            vederbörande att komma hem. Det gör man inte i andra länder i
            Europa. Det betyder att mängder av människor som där har fått
            avslag på sin asylansökan fortfarande finns kvar i landet. Därför
            blir dessa jämförelser inte riktigt rättvisa.
          </note>
          <note>
            Lars Moquists anförande handlade om kostnader --
          </note>
          <note>
            naturligtvis skall människor skickas tillbaka och gränserna stängas.
            Vi har sett att Ny demokrati har ett nytt program på gång som
            innebär att den asylsökande skall kunna visa upp handlingar som
            bevisar att han eller hon blivit torterad för att accepteras som
            flykting. Man skall vara här i tio år utan att veta om man får
            ha ena foten här i Sverige eller om man skall vara i något annat
            land. Var går egentligen gränsen? Är det när varenda invandrare
            som inte är svensk medborgare har kastats ut ur det här landet?
          </note>
          <note>
            Bakgrunden till det här programmet var att man tyckte sig märka
            att andra partier nu också har velat strama åt litet grand, och
            då måste Ny demokrati vara värre. De människor som har jagats
            bort från
          </note>
          <note>
            Bosnien skall vara där de är och inte där vi är, säger man. Vad
            är det för smitta som man är rädd för. Det sägs i KU-anmälan att
            det var ett ''etniskt beslut''.
          </note>
          <note>
            Vad är det för dumheter? Det finns i grundlagen bestämmelser
            om att alla människor skall behandlas lika i det här landet.
          </note>
          <note>
            De människor som kommer från Bosnien är välutbildade, och många
            har en mycket kvalificerad yrkesbakgrund. Min bedömning är att
            de har stora möjligheter att integreras i det här samhället, om
            arbetsmarknadsläget förbättras, något som regeringens politik
            är inriktad på. Men om det skulle bli en snabb och säker fred
            där nere, är jag övertygad om att merparten av bosnierna kommer
            att åka tillbaka. De vill ingenting hellre. Det spelar ingen roll
            om dessa människor fått ett tillfälligt eller ett permanent uppehållstillstånd
            -- deras längtan är att få åka tillbaka till sitt land.
          </note>
          <note>
            Regeringen har i dag lagt fram en proposition som innehåller
            två förslag -- dels att vi skall fullfölja löftet att inte stänga
            våra gränser utan ha möjligheter till en organiserad överföring
            från
          </note>
          <note>
            Bosnien i framtiden, dels att kommunerna skall få extra stimulansbidrag
            för att kunna ta emot bosniska flyktningar.
          </note>
          <note>
            Dessa förslag innebär inte att det bli dyrare här i
          </note>
          <note>
            Sverige. Det är fråga om en budget på ungefär 11,7
          </note>
          <note>
            miljarder kronor som riksdagen har fattat beslut om för detta
            år. Den budgeten kommer inte att påverkas av dessa förslag. Vi
            klarar av att ta hit några fler. Dessutom får kommunerna stimulansbidrag.
            Bakgrunden är att det är billigare att människor ges en möjlighet
            till att förbereda sig för att försörja sig ute i kommunerna än
            att sitta på förläggningar och bara vänta.
          </note>
          <note type="speaker">
            Anf. 195 LARS MOQUIST (nyd) replik:
          </note>
          <note>
            Fru talman! Kulturministern ställer många frågor till Ny demokrati.
          </note>
          <note>
            Till att börja med säger kulturministern att en faktabroschyr
            skall presenteras. Det är alldeles utmärkt. Det är det vi har
            efterlyst hela tiden. Jag är litet fundersam över regeringens
            möjligheter att ta fram en sådan faktabroschyr. Regeringen har
            nämligen inte samma uppfattning -- t.ex. om anhöriginvandring,
            son Birgit Friggebo har belyst här -- som sin egen chefsmyndighet,
            dvs.
          </note>
          <note>
            Invandrarverket. Invandrarverket säger något helt annat än vad
            regeringen gör beträffande möjligheterna att ta emot anhöriga.
            Enligt
          </note>
          <note>
            Invandrarverkets erfarenheter kommer anhöriginvandringen att
            uppgå till 45 000--50 000
          </note>
          <note>
            personer. Men regeringen gör bedömningen att intervallet är 20
            000--30 000 personer. Jag tycker att det är konstigt att regeringen
            skulle ha bättre möjligheter att förutse detta än vad
          </note>
          <note>
            Invandrarverket har som hanterar dessa frågor dagligen.
          </note>
          <note>
            Kulturministern tar vidare upp frågan om humanism. Vi i Ny demokrati
            skulle inte vara humana och mänskliga. Är det humant att vi i
          </note>
          <note>
            Sverige i fråga om dessa katastrofflyktingar, dvs. de som flyr
            från Bosnien, skall hjälpa en när vi i stället kan hjälpa mer
            än 50 på plats? Pengarna skall sändas dit där människorna finns.
            Jag förstår inte vad det är för konstigt med det. I stället för
            att välja ut en viss grupp som får komma hit till Sverige kan
            vi hjälpa många fler som är kvar.
          </note>
          <note>
            Vidare har vi frågan om dokument och identifikation. Jag tycker
            att det är en självklarhet att var och en skall ha en legitimation
            som talar om vem de är. Det som har gjort att det har funnits
            så stora bekymmer vad gäller både asylutredningar och så småningom
            utvisningar av de människor som inte får stanna i Sverige, är
            att de inte har haft någon tillfredsställande dokumentation eller
            identifikation från början.
          </note>
          <note>
            När det gäller dokumentation har vi sagt att det inte behöver
            vara fråga om dokument. Personal från
          </note>
          <note>
            Amnesty kan ha vetskap om att dessa människor har skyddsbehov.
            Det behöver i och för sig inte vara fråga om ett papper. Det kan
            räcka med vittnesuppgifter e.d.
          </note>
          <note>
            Kulturministern säger att vi förespråkar att alla skall kastas
            ut. Jag kan inte förstå hur man kan tolka det jag läste upp tidigare
            så. Vi har sagt att kvotflyktingar skall prioriteras, dvs. de
            flyktingar som finns i FN:s läger. Vi skall välja ut de människor
            som skall få komma hit. Då vet vi kostnaderna. Regeringen måste
            plocka fram dessa kostnader.
          </note>
          <note>
            Delar kulturministern Rune Backlunds idé om att det utöver själva
            flyktingmottagandet på 11
          </note>
          <note>
            miljarder kronor skulle kosta bara 3 miljarder kronor för invandrargrupperna
            att finnas här i
          </note>
          <note>
            Sverige? Det skulle vara fråga om socialbidrag, sjuk- och tandvård,
            skola, hemspråksundervisning, bostadsbidrag, barnbidrag osv. till
            dessa människor som inte har arbete. Delar kulturministern Rune
          </note>
          <note>
            Backlunds idé om att det är fråga om 3 miljarder kronor? Han
            säger att det är fråga om totalt 15
          </note>
          <note>
            miljarder, och vi vet att Kulturdepartementets budget är 11--12
            miljarder kronor.
          </note>
          <note>
            Anf. 196 Kulturminister BIRGIT FRIGGEBO
          </note>
          <note>
            (fp):
          </note>
          <note>
            Fru talman! Lars Moquist tycker att det är bra att vi skall gå
            ut med fakta. Fakta är sådant som har inträffat, inte prognoser.
          </note>
          <note>
            När det gäller frågan om anhöriginvandring och bosnierna, har
            vi på ett mer grundligt sätt gått igenom hur situationen faktiskt
            ser ut. Det har visat sig att många av de bosnier som befinner
            sig här finns i samlade familjer. Invandrarverket har använt sig
            av allmänna tumregler och har bortsett från den faktiska situationen
            för de olika grupperna.
          </note>
          <note>
            Inriktningen hos Ny demokrati är nu att hjälpa på plats. Häromåret
            sade Ny demokrati att de som flyr från krig skall tas om hand.
            700 000--800 000
          </note>
          <note>
            människor har gett sig av från Bosnien ut i Europa.
          </note>
          <note>
            Skall vi skicka tillbaka de människorna? Vi har en verklighet
            att hantera nu. Det finns 40 000
          </note>
          <note>
            människor här. Vad skall vi göra för dem?
          </note>
          <note>
            Vidare kritiseras att Sverige skall ta emot fler flyktingar.
            Samtidigt säger Lars Moquist att det går väl att ordna flyktingpolitiken
            via kvoter. Det är precis det regeringen föreslår i dag. Vi föreslår
            att det, om det behövs, skall finnas en beredskap för att ta emot
            människor från Exjugoslavien under det kommande året. Det kan
            vara fråga om vädjanden från UNHCR om hjälp för någon grupp som
            inte kan placeras någon annanstans. Vad vet vi om vad som händer
            i Kosovo?
          </note>
          <note>
            Vidare talar Lars Moquist om legitimation. Jag har inte talat
            om detta. Jag har, precis som Ny demokrati, talat om att man skall
            kunna styrka att man har utsatts för förföljelse. Det sker i dag
            genom att människors berättelser faktiskt blir trodda. Det är
            tydligen fråga om någon form av vittnesförhör, handlingar eller
            något annat som skall till för att människors berättelser skall
            bli trodda.
          </note>
          <note>
            Jag tillät mig att fråga var gränsen egentligen går för
          </note>
          <note>
            Ny demokratis inställning när det gäller invandrare och flyktingar
            i Sverige. Man har blivit grövre i sin framställning jämfört med
            valrörelsen 1991 då kampanjen mot människor som var födda i andra
            länder inleddes.
          </note>
          <note type="speaker">
            Anf. 197 LARS MOQUIST (nyd) replik:
          </note>
          <note>
            Fru talman! Till att börja med kan jag konstatera att kulturministern
            tydligen inte litar på Statens invandrarverk i dessa frågor. Kulturministern
            säger att regeringen har bättre resurser att bedöma det hela än
            vad Invandrarverket har. Jag noterar detta med viss förvåning.
          </note>
          <note>
            Vidare säger kulturministern att vi i Ny demokrati har ändrat
            oss. Vi var från början positiva till de bosnier som skulle komma
            hit. Det enda som jag kan tänka mig att kulturministern tänker
            på är att vi inte krävde visum av dessa människor. Men vi har
            hela tiden hävdat att de människor som kommer från katastrofområden
            kan få komma hit temporärt. Men man skall hela tiden se till att
            resurserna fördelas så att människorna kan hjälpas där de befinner
            sig och inte här.
          </note>
          <note>
            Då har vi frågan om temporära eller permanenta uppehållstillstånd.
            Vi menar på att statusen för de människor som redan har uppehållstillstånd
            inte skall förändras. Vi har aldrig sagt att de som är svenska
            medborgare eller har uppehållstillstånd i
          </note>
          <note>
            Sverige skall utvisas. Vi har aldrig ifrågasatt uppehållstillstånden.
            Det är något som redan är beslutat. Vi har däremot motsatt oss
            det nya som regeringen har föreslagit, nämligen att de 40 000
          </note>
          <note>
            kosovoalbanerna och deras anhöriga skall få stanna. Vi menar
            att dessa människor skall ges tillfälliga, temporära uppehållstillstånd.
            När läget blir sådant att de kan återvända till sitt land skall
            så ske. Vi har i och för sig satt en tioårsgräns.
          </note>
          <note>
            Vidare har vi frågan om dokumentation. Precis som kulturministern
            säger innefattar detta begrepp två bitar. Dels är det dokumentation,
            dels är det identifikation. Vi har sagt att det skall vara stopp
            vid gränsen för dem som inte kan klara sin identifikation, dvs.
            inte har legitimation. För att kunna positivt pröva frågan om
            skyddsbehov kräver vi att de skall kunna förete en dokumentation.
            Det kan antingen vara ett papper eller en Amnestyrapport e.d.
            Jag förstår inte att det skulle föreligga några konstigheter i
            den frågan. Jag tror att många tycker att det är rimligt att ha
            en dokumentation. Invandrarverkets bekymmer i dagsläget är att
            det inte finns en tillräcklig dokumentation. Invandrarverket får
            avgöra om den sökande skall få stanna eller inte på subjektiva
            grunder och på den sökandes egna berättelser.
          </note>
          <note>
            Ibland har verket träffat rätt, ibland fel. Väldigt många gånger
            har besluten blivit felaktiga. Det är detta vi vill påtala.
          </note>
          <note>
            Anf. 198 Kulturminister BIRGIT FRIGGEBO
          </note>
          <note>
            (fp):
          </note>
          <note>
            Fru talman! Det förvånar mig att Lars Moquist med sådan lätthet
            kan uttala sig om alla de tiotusentals prövningar som har gjorts
            under årens lopp i fråga om tillståndsgivningen. Det är alldeles
            riktigt att vi har en marginal för humanitet i tillståndsgivningen.
          </note>
          <note>
            Hellre fria än fälla. Det är precis också det som gäller i vårt
            domstolsväsende. Jag tycker att det är helt riktigt att det är
            så.
          </note>
          <note>
            Det talas väldigt mycket om permanent och om temporärt uppehållstillstånd.
            Hur lång tid skall då det tillfälliga uppehållstillståndet gälla?
            Ny demokrati har sagt att det handlar om tio år.
          </note>
          <note>
            Men ungarna går kanske nästan hela sin skoltid i svensk skola
            och gifter sig kanske med svenska ungdomar. Kanske hinner de rejält
            få in en fot på arbetsmarknaden eller påbörja en rejäl karriär
            i
          </note>
          <note>
            Sverige. De har kanske blivit en stor resurs här.
          </note>
          <note>
            Efter tio år skall de alltså bara kunna kastas ut.
          </note>
          <note>
            Självfallet måste det då handla om tvång. Men vad är det för
            humanism?
          </note>
          <note>
            Jag instämmer helt och fullt i det Rune Backlund sade när han
            frågade hur detta underlättar den assimilation som Ny demokrati
            talar om -- dvs. att invandrarna eller flyktingarna skall bli
            svenskar --
          </note>
          <note>
            när risken finns att de åker ut efter sex, sju eller åtta, ja,
            t.o.m. efter tio år. Det här håller ju inte.
          </note>
          <note>
            Man måste väl ha någon inriktning på sin politik.
          </note>
          <note>
            Jag tycker att de människor som bedöms behöva skydd här skall
            kunna få permanent uppehållstillstånd och en möjlighet att själva
            skapa åt sig en framtid i Sverige. Väljer de själva att återvända,
            tycker jag att man skall kunna hjälpa till med det. Där tycker
            jag att det i dag är en brist i svensk flyktingpolitik att vi
            inte mera kraftfullt understödjer dem som vill återvända till
            sitt land när de själva vill detta.
          </note>
          <note>
            Andre vice talmannen anmälde att Lars Moquist anhållit att till
            protokollet få antecknat att han inte ägde rätt till ytterligare
            replik.
          </note>
          <note type="speaker">
            Anf. 199 GUSTAF VON ESSEN (m) replik:
          </note>
          <note>
            Herr talman! Jag delar invandrarministerns uppfattning om Ny
            demokratis förslag när det gäller just uppehållstillståndens längd
            och en del andra påpekanden som gjorts här. Det är inhumant att
            lägga fram sådana förslag.
          </note>
          <note>
            Jag skulle vilja återvända till en annan fråga. För att vi skall
            kunna klara den omfattande och viktiga process som vi har framför
            oss när det gäller att ta hand om främst bosnierna måste kommunerna
            och kommunalpolitikerna också vara med på detta. Det är nödvändigt
            att de känner att de verkligen kan klara den här stora uppgiften.
          </note>
          <note>
            I går var jag och Maud Björnemalm på besök i
          </note>
          <note>
            Uppsala tillsammans med Flykting- och invandrarkommittén. Det
            var en hel dag med föredragningar. Det är bara att se på utvecklingen
            av socialbidragskostnaderna och på invandrarnas mycket stora överrepresentation
            när det gäller arbetslösheten och detta med att stå till arbetsmarknadens
            förfogande, när det gäller utbildningsinsatser, när det gäller
            kostnader för anhöriginvandring som inte täcks av generalschablonen,
            när det gäller kostnader för pensionsåtaganden, om jag får uttrycka
            mig så, efter den förändring som gjordes här för ett år sedan
            i samband med EES-avtalet -- dvs. att äldre invandrare inte är
            berättigade till folkpension, en fråga som regeringen för övrigt
            skall se över och där man kommer tillbaka med förslag -- samt
            över huvud taget när det gäller kostnaderna för äldre invandrare.
            Många får i dag faktiskt i praktiken socialpension. Det handlar
            alltså om pensionering med hjälp av socialbidrag.
          </note>
          <note>
            Naturligtvis måste detta bedömas. Man måste överväga hur vi skall
            kunna klara kommunernas åtagande härvidlag. Det är ju ändå statsmakterna
            som bestämmer invandringspolitiken. Men kommunerna får nu ta över
            en allt större del av kostnaderna för att genomföra densamma.
          </note>
          <note>
            Här måste man hitta metoder som gör att statens åtagande faktiskt
            blir något större än som i dag är fallet, för annars kommer kommunerna
            inte att orka eller vilja klara av detta. Då får vi, tyvärr, kanske
            konstatera ett bakslag när det gäller förståelsen för de insatser
            som vi nu bedömer vara nödvändiga för att vi skall kunna integrera
            de tusentals personer som faktiskt väntar på att få komma in.
          </note>
          <note>
            Min konkreta fråga är för det första om invandrarministern bedömer
            att detta är ett problem för kommunerna och för det andra vad
            man kommer att göra med just de pensionskostnader som nu måste
            bestridas över socialbidragsbudgeten -- dvs. den pensionskostnad
            som tidigare rörde folkpensionerna.
          </note>
          <note>
            Anf. 200 Kulturminister BIRGIT FRIGGEBO
          </note>
          <note>
            (fp):
          </note>
          <note>
            Herr talman! Jag delar uppfattningen att det är en stor utmaning
            vi står inför när det gäller beslutet om bosnierna. Tidigare har
            det varit den statliga myndigheten Invandrarverket som har klarat
            av en brydsam situation. Nu är det kommunerna som det handlar
            om. Det gäller i mångt och mycket en mobilisering ute i kommunerna,
            och då inte bara från kommunala myndigheters sida utan också från
            kyrkor, frivilligorganisationer och andra som ofta engagerar sig
            i flyktingarnas sak.
          </note>
          <note>
            Jag skulle helst se att man kunde bilda ett nätverk innebärande
            att alla flyktingfamiljer får en anknytning via t.ex. ett slags
            fadder här i Sverige.
          </note>
          <note>
            I dag har regeringen lagt fram sin proposition för riksdagen
            om mottagandet i kommunerna. Det innebär ett extra bidrag om 25
            000 kronor för varje individ -- för alla flyktingar, inte bara
            för bosnierna -- från den 1 oktober i år fram till den 1
          </note>
          <note>
            oktober nästa år.
          </note>
          <note>
            När det gäller anhöriginvandringen står staten för kostnaderna
            också för dem som kommer till
          </note>
          <note>
            Sverige inom en tvåårsperiod.
          </note>
          <note>
            Just nu pågår en faktainsamling, en utvärdering, beträffande
            grundschablonen -- det bidrag som kommunerna får. Dessutom har
            vi överläggningar med Kommunförbundet. Resultatet av de överläggningarna
            kommer att redovisas i budgetpropositionen. Utgångspunkten för
            de överläggningarna är att kostnadsfördelningen mellan stat och
            kommun inteskall förändras. Den del som staten nu ansvarar för
            skall staten även i fortsättningen ansvara för. Det betyder att
            om kommunerna i genomsnitt får stå för socialbidragskostnaden
            under en längre period än tidigare, skall schablonersättningen
            justeras därefter.
          </note>
          <note>
            När vi diskuterar pensioner t.ex. är det viktigt att komma ihåg
            att det inte bara handlar om flyktingar utan att det också handlar
            om invandrare och andra. Det är också viktigt att komma ihåg att
            många invandrare här i Sverige faktiskt har bidragit genom att
            betala skatt under många många år.
          </note>
          <note>
            Ibland har vi inte haft lika stora kostnader för invandrarna
            som vi haft för svenskarna när det gäller barnomsorg, utbildning
            o.d.
          </note>
          <note>
            Jag tycker alltså att man ändå skall skilja ut vad initialkostnaden
            för flyktingpolitiken är och vad totalkostnaden för invandrarna
            är. Man skall ju också titta på dem som kom hit på 50-, 60- och
            70-
          </note>
          <note>
            talen och som här i Sverige har betalat miljard efter miljard
            i skatt att användas till sin egen försörjning.
          </note>
          <note>
            Dessutom har de bidragit till svenskarnas försörjning.
          </note>
          <note type="speaker">
            Anf. 201 GUSTAF VON ESSEN (m) replik:
          </note>
          <note>
            Herr talman! Jag gör fullt ut samma påpekande som invandrarministern
            gjorde i slutet av sitt inlägg.
          </note>
          <note>
            Självfallet måste man se invandrarna också som en tillgång, som
            personer som under årens lopp oerhört mycket har bidragit till
            utvecklingen av det här samhället.
          </note>
          <note>
            Vad vi nu talar om är den praktiska situationen när det gäller
            invandrare som sent kommit hit. När det gäller socialbidragsökningen
            är det ännu inte fråga om bosnierna, som ju inte ens kommit med
            i rullorna. Det är ju först nu som man börjar placera ut bosnierna.
            Jag avser i stället utvecklingen under de två, tre eller fyra
            senaste åren.
          </note>
          <note>
            Kostnadsökningen i detta sammanhang är högst påtaglig i en del
            kommuner. Via socialbidragssystemet får man täcka in det som andra
            myndigheter inte klarar av, inte vill klara av eller inte har
            möjligheter att klara av.
          </note>
          <note>
            Häromdagen sade en kommunal tjänsteman i
          </note>
          <note>
            Växjö att det egentligen inte spelar så stor roll om generalschablonen
            täcker 18 eller 24 månader.
          </note>
          <note>
            Egentligen borde den täcka 60 månader. Så ser det ut på många
            håll i dag. Arbetsmarknaden är nämligen i praktiken stängd för
            närvarande, och då inte bara för invandrare utan också för många
            andra. Det här är ett problem som vi måste identifiera. Först
            när vi har gjort det kan vi hitta metoder för att vinna en ökad
            förståelse hos medborgarna för det som vi nu skall sätta i gång
            med.
          </note>
          <note>
            Jag har fullt förtroende för invandrarministern när det gäller
            att på olika sätt bidra till att metoder utvecklas på detta område.
            Men vi får inte sticka huvudet i busken och säga att det här är
            något som kommunerna får klara, att de säkert gör det bra osv.
            En sådan stämning finns inte i dag ute i kommunerna, i varje fall
            inte där jag har varit.
          </note>
          <note>
            Problemen är alltså stora.
          </note>
          <note>
            Jag tycker att det är bra att man även går ut med information.
            Det är intressant att konstatera att invandrarministern anser
            att det finns behov av sådan. Det finns det. Det finns många fakta
            som måste läggas fast, så att inte några missuppfattningar uppstår
            i fortsättningen. Det krävs att man gör ett förankringsarbete
            hos medborgarna nu. Det måste alla delta i. Då får vi inte heller
            peta undan problem och obehagliga fakta. Allting måste fram. Därifrån
            måste vi utgå och formulera oss på ett positivt sätt.
          </note>
          <note>
            Anf. 202 Kulturminister BIRGIT FRIGGEBO
          </note>
          <note>
            (fp):
          </note>
          <note>
            Herr talman! Jag är också av den uppfattningen att man inte skall
            dölja de problem som finns. Man måste se verkligheten för att
            kunna fatta riktiga beslut. Men låt oss heller inte överdriva
            problemen.
          </note>
          <note>
            Här är det fråga om en enhetlig grupp som har samma språk. De
            är hyggligt välutbildade. De har hyggligt bra yrkesbakgrund. Vi
            har många tomma lägenheter i Sverige. Det finns jugoslaver här
            sedan tidigare, som kan hjälpa till med integrationen.
          </note>
          <note>
            Dessutom är signalerna från kommunerna litet olika om hur långt
            schablonersättningen verkligen räcker. En del säger att den är
            slut efter ett och ett halvt år. Kommunrevisorerna har gjort en
            undersökning som visar att en stor del av kommunerna har pengar
            kvar även efter ett par år.
          </note>
          <note>
            För övrigt är jag en av dem som tror på regeringens ekonomiska
            politik. Vi skall stimulera till nyföretagande genom olika åtgärder,
            bl.a. genom att få bort effekterna av budgetunderskottet. Man
            kan inte börja tala om hur det ser ut om fyra fem sex sju år och
            antecipera det i dagens politik. Det vi nu gör är att gå igenom
            hur det faktiskt ser ut, vad som är den faktiska utvecklingen
            av socialbidragsbetalandet ute i kommunerna. På grundval av den
            faktiska utvecklingen skall vi diskutera med Kommunförbundet och
            förändra ersättningen till kommunerna. Detta kommer att presenteras
            i budgetarbetet.
          </note>
          <note>
            De kommuner som är mycket aktiva när det gäller integrationsåtgärder
            -- att se till att flyktingarna kommer in i svenskundervisning,
            att de stannar där och tar del av undervisningen, att de får yrkesträning,
            beredskapsjobb och att de kan komma in i arbetsmarknadsmyndigheternas
            verksamhet -- har ju en positivare utveckling.
          </note>
          <note>
            Helsingborg är ett sådant exempel. Där har många flyktingar fått
            arbete. Man har minskat sina socialhjälpstagare bland flyktingar
            från 80 % till
          </note>
          <note>
            27 % genom aktiva åtgärder. Dessutom kan man utnyttja statens
            olika insatser genom arbetsmarknadspolitiken. Då bortfaller ju
            kostnaderna för kommunerna.
          </note>
          <note>
            Låt oss inte bara se moln. Låt oss också se möjligheterna inför
            den mycket stora uppgift som vi nu står inför. Det är en stor
            sak för Sverige. Vi har inte tagit emot en sådan stor grupp någonsin
            tidigare under så kort tid. Det är en stor sak för
          </note>
          <note>
            Sverige, men jag skulle samtidigt vilja säga att för mänskligheten
            är det kanske trots allt en ganska liten sak vi gör.
          </note>
          <note type="speaker">
            Anf. 203 BERITH ERIKSSON (v) replik:
          </note>
          <note>
            Herr talman! Jag vill först säga att jag är mycket nöjd med att
            det nu skall komma en broschyr till alla hushåll om Sveriges flyktingpolitik.
            Det var ett förslag som jag lade fram här i kammaren för två år
            sedan.
          </note>
          <note>
            Jag vänder mig mycket starkt emot den debatt som följer av att
            man tar upp flykting- och invandrarpolitiska frågor samtidigt.
            Jag har vid tidigare tillfällen här i kammaren sagt att jag tycker
            att flyktingfrågor hör mer ihop med utrikespolitiska frågor, med
            frågor om vapenexport, om mänskliga rättigheter, om hur Sverige
            skall agera ute i världen för att människor inte skall tvingas
            att fly. De hör ihop med humanism. De hör ihop med asylrätt. De
            hör ihop med internationella konventioner.
          </note>
          <note>
            Just den här sammanblandningen gör att man i nästa andetag, efter
            att man har presenterat vilka problemen är, kommer fram till slutsatsen,
            som många gör, att vi inte har råd att ta emot fler flyktingar.
            Nu måste vi, om vi går så långt som Ny demokrati, stänga våra
            gränser.
          </note>
          <note>
            En annan fråga handlar om att bosniernas ärenden nu skall bedömas.
            Det skall avgöras om det i deras permanenta uppehållstillstånd
            skall stå att de är konventionsflyktingar, de facto-flyktingar
            eller om de har fått stanna av humanitära skäl. Enligt de föreskrifter
            som jag pratade om i mitt anförande finns det bedömningar både
            från regeringen och från Norrköping som skall gälla som vägledning.
          </note>
          <note>
            Jag tycker att de bedömningar man har gjort är riktiga. Men jag
            vill också veta om de bedömningarna skall gälla även asylsökande
            från andra länder.
          </note>
          <note>
            Sedan skulle jag vilja att Birgit Friggebo nämnde något om den
            proposition som kom i dag angående smuggling av flyktingar.
          </note>
          <note>
            Anf. 204 Kulturminister BIRGIT FRIGGEBO
          </note>
          <note>
            (fp):
          </note>
          <note>
            Herr talman! Jag skall inte kommentera
          </note>
          <note>
            Invandrarverkets olika föreskrifter eller annat sådant. Det får
            de stå för själva.
          </note>
          <note>
            Det vägledande beslut som regeringen fattade handlade om att
            bosnierna skulle få uppehållstillstånd i huvudsak av humanitära
            skäl.
          </note>
          <note>
            Det är ungefär samma grunder som man använde när det gällde krigsoffren
            från Libanon. Men sedan skall det naturligtvis alltid till en
            bedömning i det enskilda fallet, där den enskilde sökandens egna
            skäl sett i förhållande till situationen i hemlandet skall bedömas.
            Där kan och skall inte jag göra någon värdering eller ge några
            riktlinjer för om de skall bedömas som Genèvekonventionsflyktingar,
            de facto-flyktingar eller om de skall få stanna här av humanitära
            skäl. Regeringen har bara fattat några beslut. I övrigt skall
            detta hanteras av myndigheterna.
          </note>
          <note>
            Dagens proposition finns ju tillgänglig. Den har i huvudsak två
            förslag. Det ena är att regeringen ber riksdagen att det utöver
            de 1 800 som redan i dag finns som kvot för Exjugoslavien skall
            tillföras ytterligare 5 500 fram till budgetårsskiftet. Därtill
            föreslås en kvot på 500 personer, tillgänglig för flyktingar från
            övriga världen.
          </note>
          <note>
            För att underlätta för kommunerna att kunna teckna avtal med
            Invandrarverket har vi också föreslagit ett extra stimulansbidrag
            för alla flyktingar, oberoende av om de kommer från
          </note>
          <note>
            Bosnien eller andra länder, från den 1 oktober i år fram till
            den 1 oktober 1994, under förutsättning att man snabbt tecknar
            ett avtal om ett väsentligt ökat flyktingmottagande ute i kommunerna.
            Detta avtal skall tecknas före den 1 april 1994. Båda dessa insatser
            kan vi göra till i huvudsak samma budgeteffekter som riksdagen
            tidigare har fattat beslut om, beroende på att en hel del förläggningsplatser,
            som är dyrare än kommunplaceringsplatser, därmed bortfaller.
          </note>
          <note type="speaker">
            Anf. 205 BERITH ERIKSSON (v) replik:
          </note>
          <note>
            Herr talman! Den proposition som jag bad Birgit
          </note>
          <note>
            Friggebo att kommentera var den som gällde smuggling av flyktingar
            och som kom i dag.
          </note>
          <note>
            Anf. 206 Kulturminister BIRGIT FRIGGEBO
          </note>
          <note>
            (fp):
          </note>
          <note>
            Herr talman! Den propositionen lades fram i går, så det var därför
            som det uppstod ett missförstånd. Jag ber om ursäkt. Jag kan gärna
            kommentera den.
          </note>
          <note>
            Det är en proposition som innebär skärpta straff vid grov människosmuggling.
            Det innebär också att man kan straffas för medhjälp till människosmuggling.
            Dessutom kan transportmedel tas i beslag.
          </note>
          <note>
            Det slås också fast i propositionen att det självklart fortfarande
            inte är någon kriminell handling att på ideell grund hjälpa flyktingar
            att ta sig till Sverige.
          </note>
          <note>
            Det är i själva verket en mycket human handling att på ideell
            grund hjälpa människor.
          </note>
          <note>
            Låt mig säga rent allmänt att människor har utnyttjats grovt
            vid smuggling av olika slag. Dels har det ibland varit fråga om
            livsfarliga transporter, dels har ohemula summor avkrävts dessa
            stackars människor, av vilka alla faktiskt inte har varit flyktingar.
            Det är viktigt att stävja sådan verksamhet för att inte lura fler
            människor att utnyttja den här formen av att ta sig till Sverige.
          </note>
          <note>
            Samtidigt tycker jag inte att detta är någon stor och avgörande
            fråga. Det viktiga är att vi hjälper de nya demokratierna österut
            att själva kunna uppfylla det internationella samfundets olika
            konventioner och önskemål när det gäller flyktingpolitik. Där
            har vi från svensk sida utomordentligt gott samarbete med de baltiska
            staterna. Vi har också hjälpt
          </note>
          <note>
            UNHCR med personal och annat i Moskva för att man där skall kunna
            få till stånd en ordentlig utlänningslagstiftning, lära sig att
            göra en asylprövning och hjälpa till med sociala åtgärder av olika
            slag, flyktingförläggningar och liknande.
          </note>
          <note>
            En del tror att vi gör detta av egoistiska skäl, för att flyktingar
            inte skall komma till Sverige. Så är det emellertid inte, utan
            det är efter önskemål från dessa länder, som själva vill bli accepterade
            i det internationella samfundet. De vill uppfylla olika internationella
            konventioner. Det är huvudbakgrunden till att vi gör dessa hjälpinsatser
            österut.
          </note>
          <note>
            Andre vice talmannen anmälde att Berith Eriksson anhållit att
            till protokollet få antecknat att hon inte ägde rätt till ytterligare
            replik.
          </note>
          <note type="speaker">
            Anf. 207 HANS GÖRAN FRANCK (s):
          </note>
          <note>
            Herr talman! Det finns fortfarande många mörka blad i vår flyktinghistoria
            under senare tid. Alla vet vi ju att angreppen och sabotagen mot
            flyktingförläggningar i Sverige fortsätter. Även andra övergrepp
            sker i spåren av detta. Samtidigt finns det en del ljuspunkter
            i situationen. Birgit
          </note>
          <note>
            Friggebo har berört dem i sitt anförande, och det har också andra
            gjort.
          </note>
          <note>
            Det är viktigt att tillägga därvidlag att det nu sker en viss
            förskjutning i inställningen både bland arbetsgivare och bland
            arbetstagare ute i Europa.
          </note>
          <note>
            De tyska arbetsgivarföreningarna har reagerat mycket starkt emot
            dem som spekulerar i flyktingfientlighet och agerar härför. Det
            är av intresse på dagens arbetsmarknad att på allt sätt beivra
            den här spekulationen i rasfördomar och invandrarfientlighet.
            Dess bättre är de partier i
          </note>
          <note>
            Norden som har gjort sig skyldiga till sådant nu av allt att
            döma på tillbakagång. Det är ett friskhetstecken att den invandrarfientliga
            kampanjen, trots att den bedrivits mycket hårt i vårt land, inte
            har gett resultat. Det går inte i längden att slänga ur sig påståenden
            som man inte kan styrka och inte ens göra sannolika.
          </note>
          <note>
            Efter att åtminstone indirekt ha retirerat från påståendena om
            vad flyktingmottagningen kostar, biter sig Lars Moquist fast vid
            argumentet att man skall hjälpa folk på plats. Självklart skall
            man göra det. Men situationen är den att det rör sig om tre och
            en halv miljon människor i det forna
          </note>
          <note>
            Jugoslavien som är hemlösa, på flykt eller tvångsförflyttade.
            Samtidigt har det införts restriktioner i de europeiska ländernas
            flyktingpolitik, vilket har lett till att väldigt många av dem
            som har sökt asyl eller sökt en fristad i annat land har tvingats
            tillbaka till det forna Jugoslavien och också till gränsländer.
            Dessutom finns en mycket stor del av dem fortfarande kvar i
          </note>
          <note>
            Västeuropa, i Centraleuropa, och lever ett underjordiskt liv.
            Ingenting är farligare i dagens situation än att vi har människor
            som på detta sätt lever laglöst, arbetar svart, bor svart. Ingenting
            skadar så mycket som detta.
          </note>
          <note>
            Därför är det mycket angeläget att man når bättre överenskommelser
            här i Europa. Det är nödvändigt att inte bara försvara asylrätten,
            utan det gäller också att bygga vidare på de ställningstaganden
            som gjorts bl.a. i Europarådet men framför allt inom UNHCR i syfte
            att nå överenskommelser i Europa och på det internationella planet
            som kan ge skydd utöver
          </note>
          <note>
            Genèvekonventionen åt dem som är i starkt behov av det.
          </note>
          <note>
            Till Gustaf von Essen vill jag säga att hans inställning här
            har en negativ inverkan. Han är hela tiden på reträtt. När vi
            skall försöka förhandla i
          </note>
          <note>
            Europarådet, FN eller på bilateralt plan är det dåligt att vi
            gör reträtter i vår ståndpunkt. Vårt bästa argument i de internationella
            förhandlingarna är att vi så långt det är möjligt för oss inom
            ramen för vår förmåga föregår med gott exempel. Det är därför
            som de avsteg som trots allt gjorts här har begränsats så mycket
            som möjligt.
          </note>
          <note>
            Jag menar också att det är angeläget att regeringen, liksom de
            som har uppdrag på detta område, är ännu mera aktiva i syfte att
            bredda ansvaret och att förmå de länder i Europa som tar ett väldigt
            litet ansvar att godkänna överenskommelser som är nödvändiga.
          </note>
          <note>
            Jag vill gärna fråga Birgit Friggebo hur hon ser på möjligheterna
            att göra en aktivare insats. Jag vill också fråga henne om anledningen
            till att man inte har kommit med något förslag om organiserad
            förföljelse med rasistisk och invandrar- och flyktingfientlig
            bakgrund.
          </note>
          <note type="speaker">
            Anf. 208 LARS MOQUIST (nyd) replik:
          </note>
          <note>
            Herr talman! Hans Göran Franck inledde sitt anförande med att
            säga att den politiska propaganda som har bedrivits i Norden --
            också i
          </note>
          <note>
            Sverige -- inte har gett resultat. Eftersom Hans
          </note>
          <note>
            Göran Franck tittade åt mitt håll, fick jag en känsla av att
            han kanske syftade på Ny demokrati.
          </note>
          <note>
            Jag tror emellertid att den politik och den argumentation som
            vi i Ny demokrati har fört har gett resultat, bl.a. i form av
            att dessa problem har kommit upp till ytan. Vi kan resonera om
            dem, och de finns också med i debatten. Ett annat resultat är
            att regeringen har närmat sig vissa positioner som
          </note>
          <note>
            Ny demokrati har intagit när det gäller några av dessa frågor.
            Jag ser med tillfredsställelse att man i viss mån har insett problemen.
            Vi har ju tagit emot massor av flyktingar i Sverige, många fler
            än något annat land i förhållande till vår folkmängd. Det är bara
            att konstatera. De ekonomiska påfrestningarna i samhället är stora
            och förorsakar bekymmer. Det finns sådana stämningar ute i kommunerna
            att de har bekymmer med att klara flyktingmottagandet.
          </note>
          <note>
            Hans Göran Franck nämnde att det finns 3,5
          </note>
          <note>
            miljoner flyktingar i Jugoslavienområdet och att det därför behövs
            resurser, dvs. att vi skulle ta hit dem. Jag vidhåller mitt resonemang:
            Varför inte se till att vi hjälper fler? Se till att Sverige lägger
            sina resurser på dessa 3,5 miljoner i stället för att ta hit ytterligare
            6 000 människor från
          </note>
          <note>
            Jugoslavienområdet. Är det inte bättre att vi hjälper 50 gånger
            fler människor, att t.ex. hjälpa
          </note>
          <note>
            300 000 bosnier på plats i stället för att ta emot 6 000
          </note>
          <note>
            bosnier i Sverige? Vad är det för humanism att plocka ut en liten
            grupp på 6 000 människor som skall få komma till Sverige i stället
            för att ge 300 000
          </note>
          <note>
            människor hjälp i deras närområde?
          </note>
          <note type="speaker">
            Anf. 209 HANS GÖRAN FRANCK (s)
          </note>
          <note>
            replik:
          </note>
          <note>
            Herr talman! Lars Moquist har inte insett att det här rör sig
            om ett både--och, både så långt möjligt hjälpa på plats och att
            öka flyktingkvoten samt ta emot spontaninvandring. Det finns här
            inget antingen--eller. Det är detta som är det grundläggande felet
            i Lars Moquists inställning.
          </note>
          <note>
            Enligt de rapporter som vi har fått är situationen i grannländerna
            till det forna Jugoslavien, naturligtvis inkl. det forna Jugoslavien
            självt, dessutom ytterligt allvarlig. Man har nått den absoluta
            bristningsgränsen när det gäller vad som kan göras. Det är i dagens
            läge väldigt svårt att finna praktiska lösningar på detta problem,
            men det görs naturligtvis ansträngningar. Enligt mitt förmenande
            är det fel att göra denna fråga till ett antingen--eller.
          </note>
          <note>
            Ny demokrati skall inte slå sig för bröstet och säga att man
            har nått resultat med sin politik. Tvärtom, när debet och kredit
            skall läggas ihop blir det ett fruktansvärt stort deficit. Nu
            hör inte Lars Moquist till de värsta -- jag tänker då på dem som
            har talat om att det bara är en tidsfråga innan svenska barn vänder
            sig mot Mecka. Jag utgår ifrån att Lars
          </note>
          <note>
            Moquist, i likhet med att han har gjort en viss reträtt beträffande
            ekonomin, även tar avstånd ifrån sådana här typiska utfall av
            rasfördomar.
          </note>
          <note type="speaker">
            Anf. 210 LARS MOQUIST (nyd) replik:
          </note>
          <note>
            Herr talman! Hans Göran Franck återkommer till detta att vi skall
            göra både--och, dvs. vi skall både ta emot människor här och hjälpa
            dem på plats. Det är möjligt att det i dagsläget finns flaskhalsar
            som försvårar för UNHCR att agera i
          </note>
          <note>
            Jugoslavienområdet. Det kan jag inte debattera med Hans Göran
            Franck om, eftersom jag inte riktigt känner till förhållandena.
            Man har ju löst problematiken på så många andra håll i världen
            där
          </note>
          <note>
            UNHCR har flyktingläger. Om man fick mera resurser bl.a. ifrån
            Sverige är det självklart att detta skulle bidra till att hjälpa
            fler människor på plats.
          </note>
          <note>
            Det handlar om ett antingen--eller. Vi kan se till att vi hjälper
            fler människor där de befinner sig än vad vi gör här.
          </note>
          <note>
            Hans Göran Franck nämnde någonting om att debet och kredit inte
            går ihop. Den frågan vill jag inte diskutera. Det fordras kanske
            något annat kriterium för att kunna bedöma den. Jag har inte backat
            från någon position i fråga om ekonomin,
          </note>
          <note>
            Hans Göran Franck. Vi har aldrig påstått att flyktingkostnaderna
            är så höga. Vi befarar att de uppgår till 50 miljarder. Motargumentet
            från regeringen har hela tiden varit att det beloppet inte stämmer.
            Då har vi sagt: Tala om vilka kostnaderna är! Men jag får ju inget
            besked. Rune Backlund tog upp detta och sade att kostnaderna var
            15
          </note>
          <note>
            miljarder, dvs. ytterligare 3 miljarder utöver de 12
          </note>
          <note>
            miljarder som Kulturdepartementet förfogar över.
          </note>
          <note>
            När jag ställde frågan till Birgit Friggebo...
          </note>
          <note type="speaker">
            Anf. 211 ANDRE VICE TALMANNEN:
          </note>
          <note>
            Replikrätten gäller Hans Göran Francks anförande.
          </note>
          <note type="speaker">
            Anf. 212 LARS MOQUIST (nyd) replik:
          </note>
          <note>
            Herr talman! Det hela har alltså med ekonomi att göra. Jag behöver
            inte gå i ytterligare svaromål. Jag vidhåller att vi vill ha reda
            på vad kostnaderna för flyktingpolitiken är. Det var den frågan
            som Hans
          </note>
          <note>
            Göran Franck ställde, samtidigt som han påstod att jag hade backat
            från en position. Vi vill ha reda på vad kostnaderna uppgår till.
          </note>
          <note type="speaker">
            Anf. 213 HANS GÖRAN FRANCK (s)
          </note>
          <note>
            replik:
          </note>
          <note>
            Herr talman! Jag bara konstaterar att man först påstod att kostnaderna
            var 50--60 miljoner. Sedan talade man om att det var ''sannolikt''
            att kostnaderna var så höga. Nu är det senaste ordet att man ''befarar''
            att de uppgår till det beloppet.
          </note>
          <note>
            Det här är ett dribblande med ord som är ovärdigt en seriös politisk
            debatt.
          </note>
          <note>
            Vi måste arbeta på tre fronter när det gäller flyktingsituationen.
            Vi måste för det första se till att det internationella och det
            europeiska ansvaret ökas samt att det blir en jämnare fördelning
            av ansvaret. För det andra måste vi se till att vi hjälper folk
            på plats. För det tredje måste vi vara beredda att ta emot flyktingar.
          </note>
          <note>
            När det gäller frivilliga återvändande berörde
          </note>
          <note>
            Birgit Friggebo den frågan, som är en viktig fråga.
          </note>
          <note>
            Den har varit upppe till debatt under tio års tid, och fortfarande
            anser jag att vi inte har något program för verkligt frivilligt
            återvändande. Jag efterlyser ett sådant. Det skulle vara av betydelse
            i flyktingpolitiken.
          </note>
          <note>
            Andre vice talmannen anmälde att Lars Moquist anhållit att till
            protokollet få antecknat att han inte ägde rätt till ytterligare
            replik.
          </note>
          <note type="speaker">
            Anf. 214 GUSTAF VON ESSEN (m) replik:
          </note>
          <note>
            Herr talman! Jag vill hänvisa till de direktiv som invandrarministern
            och regeringen har utfärdat när det gäller just utredningens bedrivande.
            Av dessa direktiv framgår det tydligt att en särskild delstudie
            med en internationell översikt och analys av invandringsreglering
            och skyddsbestämmelse för flyktingar och hur dessa regler är utformade
            jämfört med de svenska jämte de överväganden och förslag detta
            kan aktualisera skall överlämnas till Kulturdepartementet senast
            den 1 september
          </note>
          <note>
            1993.
          </note>
          <note>
            Utredningen har alltså uppdragit åt Jonas Widgren och hans medhjälpare
            att göra denna studie, som inom kort kommer att presenteras inför
            utredningen. Sedan får man bedöma vad detta kan innebära för slags
            förändringar. Vi kan givetvis inte i längden ha ett regelsystem
            i Sverige som märkbart skiljer sig från övriga länders system.
            Vi måste få till stånd en samordning just för att man skall uppnå
            det som Hans Göran Franck nyss talade om, nämligen en internationell
            överenskommelse om hur flyktingströmmar skall hanteras och om
            hur man skall bära sig åt för att motverka att det uppstår flyktingströmmar.
          </note>
          <note>
            Jag kan i dag inte bedöma om reglerna skall ändras så, att det
            skall vara en klar insnävning eller inte, men det måste bli en
            precisering där man utgår ifrån Genèvekonventionen. Reglerna måste
            vara klara, entydiga och definierade regler, så att alla som kommer
            hit och söker asyl skall veta vilket regelsystem som gäller. Det
            är det som är tanken bakom mina tidigare påpekanden.
          </note>
          <note type="speaker">
            Anf. 215 HANS GÖRAN FRANCK (s)
          </note>
          <note>
            replik:
          </note>
          <note>
            Herr talman! Jag har självfallet ingenting emot att det blir
            en ytterligare belysning och ytterligare studier av dessa frågor.
            Det är tvärtom bra. Vad jag reagerade något emot var att jag uppfattade
            Gustaf von Essen så, att han i huvudsak ville att man skulle bygga
            på Genèvekonventionen plus att man skulle kunna ge fristad på
            humanitära grunder. Gustaf von Essen tillade också att detta skulle
            innebära en förändring. Detta är den moderata ståndpunkten sedan
            lång tid tillbaka. Jag tycker att det är väldigt viktigt att vi
            får se vad som kan komma fram ur internationella överenskommelser.
          </note>
          <note>
            Det finns ett mycket viktigt dokument från EG-
          </note>
          <note>
            parlamentet, som innehåller en mycket stark kritik mot EG-regeringarnas
            politik. Det ligger väldigt nära de humanitära organisationernas
            ståndpunkt, som också tidigare har intagits inom Europarådet.
          </note>
          <note>
            Jag utgår också från att Europarådet skall komma med en rapport,
            vilken jag för övrigt själv arbetar med, som skall kunna befordra
            ett förstärkt försvar av asylrätten. Dessutom skall vi försöka
            komma fram till vissa överenskommelser som gäller de facto-flyktingar
            och andra som är i starkt skyddsbehov.
          </note>
          <note>
            Anf. 216 Kulturminister BIRGIT FRIGGEBO
          </note>
          <note>
            (fp):
          </note>
          <note>
            Herr talman! Jag instämmer i mycket av det som
          </note>
          <note>
            Hans Göran Franck har sagt. Jag tycker också att det internationella
            samarbetet är av helt avgörande betydelse när det gäller flyktingfrågorna.
          </note>
          <note>
            Vi har från svensk sida varit mycket aktiva. Vi har presenterat
            resolutionsutkast och liknande för hur man på lång sikt skall
            kunna få till stånd överenskommelser, resolutioner eller liknande,
            bl.a. mellan Europas stater för att vi just skall kunna veta hur
            vi skall hantera den här typen av krissituationer som vi nu upplever
            efter kriget i
          </note>
          <note>
            Jugoslavien. Det har visat sig vara ganska svårt att få gehör
            för detta. Om EG intensifierade sitt samarbete litet mer och inte
            bara ägnade sig åt diskussioner bilateralt, tror jag att möjligheterna
            skulle öka.
          </note>
          <note>
            När det gäller Jugoslavien har jag inom ramen för det långsiktiga
            arbetet också satt i gång ett rejält arbete för att på kort sikt
            inför vintern försöka att få till stånd någon form av gemensam
            uppfattning i
          </note>
          <note>
            Europa. Statsministern liksom jag har varit i
          </note>
          <note>
            England. Europarådet höll ett toppmöte förra helgen, i vilket
            statsministern deltog. Jag har en personlig emissarie som nu besöker
            en del av
          </note>
          <note>
            Europas huvudstäder för att förbereda någon form av gemensam
            uppfattning som innebär att också övriga stater i Europa, utöver
            de fem stater som har tagit huvudansvaret -- Schweiz, Österrike,
          </note>
          <note>
            Tyskland, Sverige och Danmark -- skall kunna bidra dels med att
            vid behov ta emot flyktingar i sina egna länder, men också att
            mycket kraftfullare kunna satsa på åtgärder i närområdet.
          </note>
          <note>
            Som Hans Göran Franck säger måste det vara ett både--och. Vi
            fick exempelvis för några år sedan en vädjan från UNHCR om att
            ta emot lägerfångar från Bosnien, därför att de inte kunde få
            skydd någon annanstans i närområdet. Då var det ju en självklarhet
            att vi skulle ställa upp på en sådan vädjan. Den möjligheten ges
            ju nu genom den beredskap som vi har med en utökad kvot.
          </note>
          <note type="speaker">
            Anf. 217 HANS GÖRAN FRANCK (s)
          </note>
          <note>
            replik:
          </note>
          <note>
            Herr talman! Jag vill inte på något sätt förneka att
          </note>
          <note>
            Birgit Friggebo har gjort en hel del på det internationella planet.
            Det är ju också andra instanser som har agerat. Men jag menar
            ändå att detta är otillräckligt av den enkla anledningen att det
            finns ett motstånd här som är betydande. Det finns vissa länder
            i Europa som nästan inte gör någonting alls, eller i vart fall
            mycket litet. Därför menar jag att det nu fordras att dessa frågor
            får en högre politisk prioritet. Statsministern i all ära, men
            han har gjort alldeles för litet på det här området.
          </note>
          <note>
            Europarådets parlamentarikerförsamling har haft en bra inställning
            i dessa frågor. Bromsklossen i det här sammanhanget är ministerkommittén.
            Det är ministerkommittén som inte har genomfört en rad av de viktiga
            beslut som har fattats. Det gäller nu att utöva press från olika
            håll, både från oss parlamentariker men också från regeringshåll.
          </note>
          <note>
            Skall man få en vändpunkt, måste man få regeringschefen att agera
            mycket kraftfullare.
          </note>
          <note>
            Anf. 218 Kulturminister BIRGIT FRIGGEBO
          </note>
          <note>
            (fp):
          </note>
          <note>
            Herr talman! Jag vill redovisa att också jag hittills är besviken
            på resultaten av de olika insatser och påtryckningar som vi har
            försökt att åstadkomma.
          </note>
          <note>
            Hans Göran Franck, jag vet att det finns önskemål om att i olika
            sammanhang vara litet kritisk mot statsministern när det gäller
            dessa frågor. Jag måste säga att man kanske inte kan begära mer
            av honom, eftersom han nästan varje dag under de senaste veckorna
            i olika sammanhang har tagit upp dessa frågor både bilateralt
            och i olika internationella forum. Det har glatt mig att det har
            funnits en sådan villighet och ett sådant engagemang för att ta
            upp dessa frågor.
          </note>
          <note type="speaker">
            Anf. 219 STIG BERTILSSON (m):
          </note>
          <note>
            Herr talman! Det är med en viss bävan som jag har anmält mig
            till den här debatten. Det är få områden som är så fyllda med
            olika uppgifter och sanningar som flyktingpolitiken och debatten
            kring denna.
          </note>
          <note>
            Begreppen är oerhört många och motsägande.
          </note>
          <note>
            Detta framgår inte minst av den debatt som jag nu har lyssnat
            till här, bl.a. mellan statsrådet Friggebo och ledamoten Moquist.
          </note>
          <note>
            Ovanpå detta har flyktingfrågan fått en tabustämpel. Det tycks
            oftast inte finnas något utrymme för annat än ytterligheter med
            rasister på ena sidan och flyktingivrare på den andra. Så är det
            naturligtvis inte i verkligheten. De verkliga rasisterna är nog
            ganska få, och de som pläderar för flyktingmottagande och insatser
            för flyktingar gör det i allmänhet på ett sansat sätt.
          </note>
          <note>
            Däremot har nog politiker alltför litet förstått hur mycket dessa
            frågor diskuteras man och man emellan. Man kan med fog tala om
            ett avstånd mellan väljare och valda just när det gäller dessa
            frågor. Maj-Lis Lööws inlägg i den här debatten upplevde jag som
            ett skolexempel på detta.
          </note>
          <note>
            Jag tycker att det helt och hållet ankommer på oss som är politiskt
            engagerade att se till att det blir en ändring. Att flyktingdebatten
            till vissa delar har kommit att kännetecknas av främlingskap och
            frågetecken beror också på oss politiker. Jag tror att alla vi
            som är politiskt engagerade är ansvariga för detta.
          </note>
          <note>
            Herr talman! Denna sommar och höst har det skett en del ruggiga
            och spektakulära händelser som har kopplat nya namn och orter
            till frågor om rasism och utanförskap. Jag tänker t.ex. på Trollhättan
            och Nödinge i Älvsborgs län.
          </note>
          <note>
            Det är alldeles självklart att de unga moskébrännarna i Trollhättan
            inspirerades av uttalanden från ledande politiska företrädare,
            som talat om att ''passar inte galoscherna så går det bra att
            åka hem''.
          </note>
          <note>
            Lika självklart är att de människor som har agerat i Nödinge
            har gjort det därför att de framför sig har sett bilden att vi
            ''daltar med svartskallarna som kommer hit och tar våra pengar''.
            Att den bilden finns har vi som är politiskt engegagerade i olika
            grad ett ansvar för.
          </note>
          <note>
            Om inget görs åt dessa ytterligheter kommer allt flera människor
            att börja vandra i demonstrationståg och skandera ''Ut med packet'',
            så som det gjordes i Göteborg förra helgen.
          </note>
          <note>
            Herr talman! Det vill jag inte vara med om. Mina och så småningom
            deras barn skall få leva i ett civiliserat samhälle där svenskar
            finns kvar, men där det naturligtvis också finns utrymme för flyktingar
            och invandrare.
          </note>
          <note>
            För mig är det en självklarhet med öppna gränser för den som
            behöver hjälp. Men lika självklart är att gränsen inte kan vara
            öppen för alla. Den svenska flyktingpolitiken har under många
            år inneburit att oproportionerligt stora flyktingströmmar aktivt
            har valt Sverige framför andra mottagande länder. Vi har i Sverige
            signalerat för flyktingmottagning när vi i stället borde ha arbetat
            hårdare för att anpassa våra normer efter andra länders.
          </note>
          <note>
            Vi borde också ha lagt ned betydligt större insatser för att
            få andra mottagarländer att inse att de måste bära en större del
            av bördan. I det avseendet har vi misslyckats. Det är den enkla
            sanningen. Jag hoppas och tror att regeringen nu är på väg att
            i ett internationellt perspektiv återställa respekten för vår
            flyktingpolitik.
          </note>
          <note>
            Herr talman! Det finns politiker som säger att de håller på Sverige
            och svenskarna, när de vill sätta stopp för flyktingar. Förutom
            att de spelar på okunnighet har de fel i sak. Vad vore, för att
            ta ett exempel just från denna stund, det svenska fotbollslandslaget
            utan anfallsessen Martin Dahlin och Henrik Larsson? Dessa mörkhyade
            gossar gör
          </note>
          <note>
            Sverige bättre precis som massor av andra flyktingar, invandrare
            och invandrarättlingar som drar sitt strå till stacken på sina
            håll. Nej, hudfärgen spelar faktiskt ingen roll. Därför måste
            vi se till att de människor som kommer hit verkligen får chansen
            både till uppehälle och till att bidra med någonting till det
            svenska samhället. Därför vill jag att den svenska flyktinglagstiftningen
            skall anpassas till den verklighet som gäller runt omkring oss
            i dag.
          </note>
          <note>
            Vi behöver inte använda uttryck såsom ''hårda tag''
          </note>
          <note>
            eller liknande. Vi måste förena humanism och omtanke med realism
            och stramhet.
          </note>
          <note>
            Jag har en liten önskelista, som, om den skulle förverkligas,
            skulle bidra till att flyktingdebatten och flyktingpolitiken blev
            bättre. Å ena sidan handlar det om att säga nej till den typ av
            tokerier som t.ex. en folkomröstning om antalet flyktingar skulle
            innebära. I en rättsstat folkomröstar man faktiskt inte om människor.
            Å andra sidan gäller det ett antal av de punkter som Gustaf von
            Essen tidigare var inne på och som jag av tidsskäl inte kan repetera
            men som handlade om skärpt anhöriginvandring, åtgärder mot människor
            som inte har resedokument, åtgärder när det gäller fängelsepåföljder
            och utvisning av människor som dömts för grova brott.
          </note>
          <note>
            Ett av de mest grundläggande krav som kan ställas på personer
            som får uppehållstillstånd i vårt land är att de talar och förstår
            svenska. Vi måste öka kraven på svenskundervisning. Samtidigt
            kan vi --
          </note>
          <note>
            det är min uppfattning -- ta bort statens ansvar för hemspråksundervisningen.
            Det är ingen stor utgift, men det är en uppgift som inte bör ligga
            på staten som det ser ut i dag. Hemspråksundervisningen kan invandrarnas
            och flyktingarnas egna organisationer klara själva.
          </note>
          <note>
            Med en sådan politik, herr talman, behöver vi inte riskera att
            få höra ropen ''passar inte galoscherna, går det bra att flytta
            hem igen''. I stället skall varje flykting faktiskt ta seden här
            när han har kommit hit, men han har också rätt att driva sin egen
            tradition så länge han inte stör svensk lagstiftning och är till
            olägenhet för andra människor i vårt land.
          </note>
          <note type="speaker">
            Anf. 220 LARS MOQUIST (nyd) replik:
          </note>
          <note>
            Herr talman! Stig Bertilsson gick ut hårt och avslutade sitt
            anförande ungefär på samma sätt.
          </note>
          <note>
            Han började med att säga att det fanns två trender i samhället:
            flyktingvänner och rasister. Jag vill då fråga: Menar Stig Bertilsson
            att Ny demokratis företrädare här i riksdagen är rasister?
          </note>
          <note>
            Vidare sade Stig Bertilsson något om att passar inte galoscherna
            är det bara att åka hem. Vi har använt dessa citat bl.a. i anslutning
            till de exempel som Stig
          </note>
          <note>
            Bertilsson själv tog upp, nämligen om man begår brott i Sverige
            och inte kommer in i samhället på det sätt vi önskar. Vi förespråkar
            en assimileringspolitik, vilket innebär att invandrarna skall
            ta seden dit de kommer. Om dessa flyktingar och invandrare skall
            assimileras i Sverige, måste de bli ungefär som svenskar.
          </note>
          <note>
            Vi kan se på arbetskraftsinvandringen på 1960- och
          </note>
          <note>
            1970-talen. De människor som då kom hit --
          </note>
          <note>
            spanjorer, greker, italienare och många andra -- har tagit seden
            dit de har kommit. Därför har de inte haft några svårigheter med
            att smälta in i den svenska miljön.
          </note>
          <note>
            Sedan kan man undra vad Henke Larsson och
          </note>
          <note>
            Martin Dahlin har att göra med denna debatt. Det kanske beror
            på att Stig Bertilsson i början av denna debatt avvek för att
            se på fotboll. Men att dessa båda ypperliga fotbollsspelare skall
            tas upp i en flyktingdebatt har jag föga förståelse för. Det kanske
            vi kan få en förklaring till.
          </note>
          <note type="speaker">
            Anf. 221 STIG BERTILSSON (m) replik:
          </note>
          <note>
            Herr talman! Jag vill fästa kammarens uppmärksamhet på att jag
            inte med ett ord har vänt mig mot Ny demokrati i mitt anförande.
            Tvärtom återgav jag några uttalanden som har gjorts av enskilda
            politiker, bl.a. under den gångna sommaren. Men jag har inte med
            ett ord anklagat
          </note>
          <note>
            Ny demokratis företrädare för att vara rasister. Jag förutsätter
            faktiskt att det inte -- även om det kan låta så ibland, Lars
            Moquist, och även om man faktiskt får intrycket att ni ibland
            önskar inta en egen särposition i dessa frågor -- finns någon
            rasistisk ådra i ert partiprogram. I så fall vore det värre än
            jag har anat.
          </note>
          <note>
            Jag uttryckte mig inte som Lars Moquist påstod, alltså att det
            finns flyktingvänner och rasister i
          </note>
          <note>
            Sverige. Men det låter så i debatten ibland, eftersom bara ytterligheterna
            kommer till tals. Just detta är det stora problemet. Jag vill
            säga -- för att återvända till Lars Moquist, som tog upp detta
            -- att om man vore litet mer omsorgsfull med debattinläggen och
            med orden, skulle vi få en sakligare debatt, där det inte hela
            tiden låter som om två poler står mot varandra. Så är ju faktiskt
            inte fallet, utan här liksom i alla andra frågor handlar det om
            en grå eller ibland ljusare vardag, där vi skall försöka lösa
            problemen i samförstånd i stället för genom en polarisering som
            saknar förankring i verkligheten.
          </note>
          <note>
            Jag kunde inte låta bli att nämna de båda fotbollsspelarna, eftersom
            de är två mörkhyade gossar, som faktiskt har fått utstå en del
            smälek just på grund av sin hudfärg. Men jag skulle inte drömma
            om att anklaga Lars Moquist för att tillhöra dem som stressar
            dessa spelare för det.
          </note>
          <note type="speaker">
            Anf. 222 LARS MOQUIST (nyd) replik:
          </note>
          <note>
            Herr talman! Jag tackar för de orden från Stig
          </note>
          <note>
            Bertilsson. Att vi över huvud taget har tagit upp denna problematik
            beror på att man inte har diskuterat frågan om flyktingpolitiken
            tidigare.
          </note>
          <note>
            Från medierna och från regeringshåll har man hela tiden hävdat
            att Sverige självklart skall ta emot så här många flyktingar.
            Vi anser att Sverige har tagit emot alldeles för många flyktingar
            i förhållande till det antal människor som kan smälta in i vår
            miljö.
          </note>
          <note>
            Därför uppstår de bekymmer som vi har haft i dagsläget. Om man
            på orter med en liten befolkning placerar för många invandrare
            eller flyktingar, blir det bekymmmer. Vi kan bara studera löpsedlarna
            och läsa i tidningarna om vad som händer, så inser vi att vi får
            bekymmer, om vi inte kan klara en vettig integration och se till
            att flyktingarna smälter in i samhället på ett riktigt sätt.
          </note>
          <note>
            Vi har velat motverka att främlingsfientlighet uppstår, en fientlighet
            som både Stig Bertilsson och jag tycker är lika tråkig. De människor
            som kommer till vårt samhälle skall naturligtvis tas om hand på
            ett vettigt och bra sätt. Vi har egentligen drivit denna fråga
            från kostnadssynpunkt. Vi kan hjälpa flera människor -- jag tänker
            då främst på
          </note>
          <note>
            Jugoslavien -- om vi kan se till att hjälpen kommer dit i stället
            för att ta människor hit till Sverige.
          </note>
          <note type="speaker">
            Anf. 223 STIG BERTILSSON (m) replik:
          </note>
          <note>
            Herr talman! Det är ett speciellt problem att diskutera dessa
            frågor med Ny demokrati och dess företrädare, eftersom de diskuterar
            dessa frågor så olika beroende på var man befinner sig. Om man
            diskuterar på en sommarturné, är åtminstone några av partiets
            företrädare hämningslösa i uttalanden, som det senare visar sig
            att man inte har någon täckning för utan backar från. Det gäller
            från partiledningen och neråt. Ledande företrädare för partiet
            byter kostym -- och inte bara kostym utan även innehåll -- alltefter
            var de befinner sig.
          </note>
          <note>
            Flera av Lars Moquists partikamrater bidrar faktiskt inte till
            en saklig debatt i dessa frågor utan använder felaktiga och osakliga
            uppgifter för att rikta uppmärksamheten på sitt parti och sin
            politik, och det må de göra. Jag tror att det i längden kommer
            att straffa de människor som driver denna typ av politik.
          </note>
          <note>
            Andre vice talmannen anmälde att Lars Moquist anhållit att till
            protokollet få antecknat att han inte ägde rätt till ytterligare
            replik.
          </note>
          <note type="speaker">
            Anf. 224 BERITH ERIKSSON (v) replik:
          </note>
          <note>
            Herr talman! I den här debatten är det svårt att förstå moderaterna.
            Stig Bertilsson säger att
          </note>
          <note>
            Sverige sänt ut signaler och att det i det sammanhanget har kommit
            så många människor ifrån det forna Jugoslavien.
          </note>
          <note>
            I somras var jag på utskottsresa i England. Där förstod politiker
            och ansvariga att orsaken till att många människor från f.d. Jugoslavien
            sökte sig till
          </note>
          <note>
            Sverige var den stora arbetskraftsinvandring som vi haft i Sverige
            från just det forna Jugoslavien.
          </note>
          <note>
            Vad skall vi anpassa oss till egentligen? Birgit
          </note>
          <note>
            Friggebo nämnde tidigare att det är svårt att göra jämförelser.
            Men när vi i utskottet ställde frågor i
          </note>
          <note>
            England om hur många människor som kommit dit från Bosnien fick
            vi veta att de inte visste det, eftersom man vid inresan i landet
            automatiskt fick sexmånadersvisum. Men de visste att ca 70 000
          </note>
          <note>
            personer hade rest in i landet. Vidare sades det att ca 2 000
            personer hittills sökt asyl och att merparten som rest in i landet
            förväntades söka asyl.
          </note>
          <note>
            Vi frågade också hur många avvisningar som verkställdes vid avvisningsbeslut
            när det gäller flyktingar från andra länder. Vi fick svaret: 5
            %.
          </note>
          <note>
            Nyligen läste jag i en tidningsartikel om förhållandet i Frankrike
            visavi flyktingar från f.d.
          </note>
          <note>
            Jugoslavien. I Frankrike fick flyktingarna ingen asylrätt, men
            de avvisades inte heller. Då är man inne på det som Hans Göran
            Franck tog upp, nämligen en situation med massor av människor
            som lever under jorden i landet.
          </note>
          <note>
            När det gäller språkfrågan ställs här svenskundervisning och
            hemspråksundervisning mot varandra. Moderaterna har tidigare i
            dag sagt att de är positiva till en bra repatrieringspolitik.
            I
          </note>
          <note>
            ett repatrieringsprogram är hemspråksundervisning ett av de viktigaste
            inslagen. När de här barnen skall återvända måste de ju kunna
            det språk som gäller i deras forna hemland för att de skall kunna
            anpassa sig där.
          </note>
          <note type="speaker">
            Anf. 225 STIG BERTILSSON (m) replik:
          </note>
          <note>
            Herr talman! Det är inget tvivel om att Sverige under många år
            har sänt ut signaler som har gjort att Sverige, jämfört med andra
            länder, har fått en mycket stor flyktingström -- det tror jag
            vi är ganska överens om. Den nuvarande regeringen har vidtagit
            en del åtgärder för att rätta till detta. Jag konstaterar också
            att statsrådet Birgit Friggebo tidigare sade att man inte är nöjd
            med det samarbete som man hittills lyckats åstadkomma med andra
            länder i Europa, men att åtgärder vidtagits.
          </note>
          <note>
            Det är alldeles självklart, Berith Eriksson, att när
          </note>
          <note>
            Sverige tidigare hade högre dagbidrag till flyktingar än kringliggande
            länder, fungerar det som en signal till flyktingar att söka sig
            hit av rent mänskliga skäl -- tror jag t.o.m. att man vågar säga.
          </note>
          <note>
            I en tid med brist på resurser måste man kanske, med tanke på
            språkfrågan, prioritera mellan att lära flyktingar svenska och
            att lära flyktingar hemspråk. Men det behöver inte betyda att
            flyktingarna inte får lära sig hemspråk. Jag är tvärtom alldeles
            övertygad om att det finns ett mycket starkt intresse och en mycket
            stor kunnighet inom flyktingarnas och invandrarnas organisationer
            när det gäller att ta ansvar för den delen. Allt behöver faktiskt
            inte alltid serveras.
          </note>
          <note type="speaker">
            Anf. 226 BERITH ERIKSSON (v) replik:
          </note>
          <note>
            Herr talman! Det stora misslyckandet i det internationella samarbetet
            när det gäller att ta ansvar är ju att man inte får stopp på kriget.
            Nästa steg i det här sammanhanget är då att vi får finna oss i
            att ta emot de drabbade människorna. Att samarbetet med att ta
            emot dessa människor inte är bra och att det bör förbättras är
            alla ganska överens om. Men detta blir riktigt absurt om vi skall
            börja prata i termer som att folk kommer hit för att få högt dagbidrag;
            det är ju Ny demokratis termer.
          </note>
          <note>
            Så till den sista frågan i det här replikskiftet, nämligen hemspråksundervisningen.
            Som tidningsman borde Stig Bertilsson veta vikten och nödvändigheten
            av att behärska språket, både det svenska språket och hemspråket.
            De behöver inte står emot varandra, och de skall inte stå emot
            varandra, utan här skall det vara ett samarbete.
          </note>
          <note>
            Förutsättningen för att lära sig det svenska språket är att man
            behärskar sitt modersmål. Ingen förälder kan fungera som en sådan
            på ett främmande språk.
          </note>
          <note>
            Att lära in ett nytt språk är inte bara att lära sig nya ord,
            utan det innebär också att ge en känslofärg åt det nya språket.
            Angreppet på hemspråksundervisningen är fel.
          </note>
          <note>
            Hemspråksundervisningen har varit av dålig kvalitet, och den
            bör bli bättre, precis som svenskundervisningen för invandrarbarn
            bör bli.
          </note>
          <note>
            Men språken skall samverka och inte sättas mot varandra.
          </note>
          <note type="speaker">
            Anf. 227 STIG BERTILSSON (m) replik:
          </note>
          <note>
            Herr talman! Utan att ta till alltför stora ord, kan man konstatera
            att vi, om vi har en situation där utgifterna är klart större
            än inkomsterna, inte enbart skall säga nej till alternativa möjligheter
            när det gäller att lägga ansvar för hemspråksundervisning på invandrarnas
            egna organisationer. Berith Eriksson sade själv att den här undervisningen
            dessutom fungerar dåligt. Då skall man inte rakt av underkänna
            möjligheterna att hemspråksundervisningen kanske kan bli bättre
            i en annan organisation.
          </note>
          <note>
            Jag understryker att jag inte har sagt att vi inte skall ta emot
            flyktingar. Men man måste kunna diskutera detta i kritiska termer
            utan att få stämpeln på sig att man hävdar att Sverige inte skall
            ta emot flyktingar.
          </note>
          <note>
            Så är det icke, men återigen vill jag säga att det handlar om
            avvägningar och om vilja och förmåga att diskutera detta i sansade
            termer.
          </note>
          <note>
            Visst kan jag hålla med Berith Eriksson om att det stora problemet
            är att man inte kan få slut på kriget.
          </note>
          <note>
            Det är självfallet det grundläggande problemet i hela flyktingproblematiken.
            I det avseendet skulle
          </note>
          <note>
            Berith Eriksson kunna hjälpa till och dra åt samma håll genom
            att ställa sig på min sida när det gäller en utbyggnad av EG och
            en starkare EG-
          </note>
          <note>
            gemenskap. EG kommer att bli en mycket stark fredsfaktor vid
            en utbyggnad. På den punkten tycker jag, Berith Eriksson, att
            vi kan hjälpas åt.
          </note>
          <note type="speaker">
            Anf. 228 INGELA MÅRTENSSON (fp):
          </note>
          <note>
            Herr talman! Situationen i turkiska Kurdistan är just nu olidlig.
            Våldet har trappats upp de senaste månaderna på ett för civilbefolkningen
            förödande sätt. Den turkiska militären, kontragerillan och
          </note>
          <note>
            PKK skyr inga medel. Hela byar töms, och regelrätta avrättningar
            pågår dagligen. Vi talar om etnisk rensning i Bosnien och upprörs
            med all rätt över detta, men varför upprörs vi inte mer över vad
            som händer i Turkiet? Det är ju faktiskt samma sak.
          </note>
          <note>
            Bosnier får asyl i Sverige, men kurder skickas tillbaka. Massor
            av kurdiska familjer har tvingats fly till Ankara, Istanbul och
            Izmir, där förföljelse också pågår. Invandrarverket och
          </note>
          <note>
            Utlänningsnämnden utvisar kurder till dessa städer -- det är
            att medverka till den etniska rensningen i Turkiet.
          </note>
          <note>
            Situationen i Peru är likartad. Terrororganisationen
          </note>
          <note>
            Sendero Luminoso och militären terroriserar och dödar civila.
            Sverige, som enda land, skickar tillbaka peruaner som söker skydd.
            Journalisten
          </note>
          <note>
            Carlos Arroyo fick en brevbomb sänd till sig, och sekreteraren
            råkade öppna brevet och dog omedelbart. Carlos var chefredaktör
            för tidningen
          </note>
          <note>
            Cambio, som försöker försvara demokrati och mänskliga rättigheter.
            Därför var Carlos måltavla för attentatet. Invandrarverket har
            ännu inte fattat beslut om han måste resa tillbaka till Peru,
            men risken är stor.
          </note>
          <note>
            Asylsökande judar i Sverige har skrivit ett öppet brev och klagat
            på att de kollektivutvisas efter flera års väntan i flyktingläger.
            Sovjetunionens fall har inte inneburit att antisemitismen har
            försvunnit.
          </note>
          <note>
            Tvärtom görs ofta judarna till syndabockar för elände och misär
            i Ryssland. 141 jurister har kritiserat den hårda praxis som nu
            råder och bl.a.
          </note>
          <note>
            tagit upp de förföljda judarnas situation.
          </note>
          <note>
            Generaldirektören för Utlänningsnämnden svarade på kritiken:
            ''Även för judar gäller utlänningslagens regler för asyl.'' Det
            är en upprörande insinuation, som inte borde komma från den person
            som har ett mycket stort ansvar för tillämpningen av asylpolitiken.
            Jag delar Märtha
          </note>
          <note>
            Gårdestigs beskrivning när det gäller judiska asylsökandes situation.
          </note>
          <note>
            Sylvia Skarin Agha är gift med en palestinsk läkare,
          </note>
          <note>
            Fawaz, som kom till Sverige för tre och ett halvt år sedan. De
            gifte sig för snart två år sedan och blev då uppmanade att resa
            till Libanon för att snabbt få sitt ärende behandlat som ett anknytningsfall.
          </note>
          <note>
            Sylvia lämnade sina fyra barn här i Sverige och åkte dit med
            sin man, men hon måste naturligtvis efter några veckor åka hem
            igen. Beslut har ännu inte fattats. Hon har varit i Libanon ytterligare
            två gånger, nu senast i somras, när det pågick bombningar i södra
            Libanon. Hon hamnade alltså mitt i en krigssituation. Många har
            upprörts över detta fall, som fortfarande inte är slutbehandlat.
          </note>
          <note>
            Det är knappast skärpt anhöriginvandring som behövs, utan tvärtom.
          </note>
          <note>
            Jag vill med dessa fall visa att det finns asylsökande från andra
            områden än forna Jugoslavien, men att praxis har blivit så hård
            att få tillåts stanna. Det är inte bara jag som reagerar -- alla
            som jobbar aktivt med flyktingfrågor är lika förtvivlade över
            att humanism ofta saknas i flyktingärenden.
          </note>
          <note>
            Den här kritiken får tyvärr inte heller komma till uttryck i
            massmedia, utan vi får höra vad Ny demokrati tycker, att galoscherna
            inte passar osv.
          </note>
          <note>
            Det är fruktansvärt att pendeln har slagit över så totalt, att
            vi i dag bara får höra kritik från höger. Jag vet inte riktigt
            hur det har kunnat bli så här, men jag delar inte Hans Göran Francks
            uppfattning att Ny demokratis hetspropaganda inte har gett resultat.
          </note>
          <note>
            Jag tycker att den har gett resultat, och jag beklagar det djupt.
          </note>
          <note>
            Jag skräms över den fientlighet som i dag finns i det svenska
            samhället och för övrigt i Europa gentemot främmande kulturer.
            Den här avoga inställningen sprider sig på ett smygande sätt.
            Nu säger t.ex.
          </note>
          <note>
            kommuner att de inte vill ta emot flyktingar som har fått asyl.
            Det är därför desto viktigare att politiker och andra opinionsbildare
            står upp mot rasism och främlingsfientlighet.
          </note>
          <note>
            Jag vill kommentera det som har diskuterats i dagens debatt om
            att hjälpa på plats. Jag håller med om att man bör se på situationen
            på plats, men man måste också se till att göra någonting när konflikter
            utlöser att folk måste fly. Man måste t.ex. reagera på det som
            händer i Turkiet i dag. Jag tycker att
          </note>
          <note>
            ESK borde engagera sig, gå in och försöka få till stånd en politisk
            lösning på problemet. Man kan inte klara situationen i Turkiet
            och för kurderna med våld. Det tvingar människor på flykt.
          </note>
          <note>
            Jag tycker inte heller att man kan exportera vapen till Indonesien,
            med förtrycket på Östtimor, där man tvingar unga människor på
            flykt. Vi hade tre studenter som sökte asyl på den svenska ambassaden.
            Därför kan man inte fortsätta med vapenexport till länder där
            det finns konflikter, och man kan inte heller minska biståndet.
          </note>
          <note>
            Det finns mycket att göra på det internationella planet för att
            se till att det inte blir så mycket flyktingar i världen.
          </note>
          <note type="speaker">
            Anf. 229 LARS MOQUIST (nyd) replik:
          </note>
          <note>
            Herr talman! Jag vill bara ställa några frågor till
          </note>
          <note>
            Ingela Mårtensson, som talar om etnisk rensning och bekymren
            för den kurdiska situationen. Jag vill då anknyta till det som
            börjar komma upp i debatten även här hemma beträffande bosnierna:
          </note>
          <note>
            Hur ser Ingela Mårtensson på att ett mottagande av de 40 000
            bosnierna kanske innebär en hjälp till serber och kroater med
            den etniska rensningen?
          </note>
          <note>
            Genom att de får permanent uppehållstillstånd här i Sverige har
            man egentligen löst problemet för serber och kroater. Man är av
            med problemet, därför att de har fastnat i Sverige i stället för
            i sitt eget område.
          </note>
          <note>
            Är det inte också märkligt att kosovoalbanerna nu skall ut och
            bosnierna skall in? Vi från Ny demokrati hävdar att båda grupperna
            bara skulle ges tillfälliga uppehållstillstånd. Man skiljer ut
            två grupper från områden där det pågår etnisk rensning, i och
            för sig på ett mycket våldsammare sätt i Bosnien än i Kosovo.
          </note>
          <note type="speaker">
            Anf. 230 INGELA MÅRTENSSON (fp)
          </note>
          <note>
            replik:
          </note>
          <note>
            Herr talman! Jag har inte talat för att vi skall skicka tillbaka
            kurder, tvärtom. Men jag säger att det sätt som vi gör det på
            naturligtvis alltid innebär en risk för att man spelar krigsherrarna
            i händerna, de som står för våld, eftersom de vill ha bort de
            här människorna.
          </note>
          <note>
            När det gäller Bosnien skulle man satsa betydligt mer på att
            försöka lösa konflikten, inte med militär intervention utan genom
            att sätta in mycket mera kraft via diplomater och politiska diskussioner
            osv.
          </note>
          <note>
            Jag tror inte på att man med våld kan lösa konflikter. Man måste
            satsa minst lika mycket som på militära vapen på att lösa etniska
            konflikter. Där har vi inte kommit någon vart. När vi ser allt
            som händer runt omkring, med de etniska konflikterna, måste det
            till en ändring av strategin, inte bara en upptrappning med militär,
            som diskussionen nu går ut på.
          </note>
          <note type="speaker">
            Anf 231 LARS MOQUIST (nyd) replik:
          </note>
          <note>
            Herr talman! Jag har ingen annan uppfattning än
          </note>
          <note>
            Ingela Mårtensson, dvs. att man skall sätta in resurserna och
            ansträngningarna där problemet finns, att sätta in den största
            hjälpen där de är i stället för där vi är. Det ger mycket mer
            effekt. Jag tänker inte bara på det som vi har diskuterat här
            i dag, nämligen om flyktingarna skall befinna sig i
          </note>
          <note>
            Sverige eller i sina egna områden, utan naturligtvis också frågan
            om att ge större resurser för att lösa konflikten, så att de här
            människorna verkligen kan bo kvar i sitt eget område, där de har
            alla sina anförvanter och har ett kulturmönster som stämmer mera
            överens med dem själva.
          </note>
          <note type="speaker">
            Anf. 232 BIRGIT HENRIKSSON (m):
          </note>
          <note>
            Herr talman! Det har tyvärr blivit mycket svårt och på många
            sätt grannlaga att diskutera flykting- och invandrarpolitik i
            dag i Sverige. Delvis tror jag att det beror på en del av de stora,
            massmediala reportagen och de ibland, från vissa grupper, mycket
            onyanserade påståenden som utan riktig grund ändå framförs och
            vilseleder många människor.
          </note>
          <note>
            Ett oerhört stort problem -- ett problem som har medverkat till
            att diskussionerna många gånger hamnat snett -- är den orimligt
            långa tid det tagit och tar för att göra de enskilda utredningar
            som sedan ligger till grund för möjligheten att få stanna eller
            att återförvisas.
          </note>
          <note>
            Eftersom jag själv arbetat direkt aktivt med flykting- och asylfrågorna
            i min hemkommun, vill jag peka på några egenheter i hanteringen
            som jag tror medverkar till den långa väntetiden -- en väntetid
            i oro och ängslan, en väntetid under mycket svåra förhållanden
            och som vi i dag vet bryter ned människor psykiskt och gör dem
            mer eller mindre arbetsoförmögna när de väl skulle kunna börja
            ett annat liv, och då göra det som de flesta helst vill när de
            kommer hit, dvs. arbeta och försörja sig och sin familj.
          </note>
          <note>
            Herr talman! När Hallstahammars kommun som en av de första kommunerna
            i Sverige skrev kontrakt -- med AMS, om jag inte missminner mig
            -- om att ta hand om ett stort antal flyktingar och direktplacera
            dem i bostadsområde ställde vi som krav att få ha egen personal,
            anställd av kommunen men betald av staten. Vi lyckades behålla
            ett sådant kontrakt i många år, till stor fördel för alla inblandade
            parter. De anställda på förläggningen deltog även i personalutveckling
            och ingick i diskussionsgrupper i kommunen, tillsammans med anställda
            på t.ex.
          </note>
          <note>
            socialförvaltning, skola, kultur och fritid. Man hade lätt att
            hitta vikarier i dessa grupper, man fick kontinuitet i anställningen
            och man slapp utbrändhet.
          </note>
          <note>
            Från många håll hörde vi klagomål på ständiga personalomsättningar,
            på korttidsvikariat, på att tjänster ständigt utlystes som projektanställning
            högst något år. Jag vet att det är mycket svårt att beräkna en
            plötslig flyktingströms omfattning, men med en god och stabil
            stomme borde det ändå gå att undvika många av de svårigheter man
            fortfarande brottas med, en stomme av välutbildad, fast anställd
            personal som kan gå ned i andra tjänster ibland men som finns
            med all sin goda erfarenhet när den sedan behövs.
          </note>
          <note>
            Många av problemen bottnar i ständigt nyrekryterad personal som
            hakar upp hanteringen.
          </note>
          <note>
            Den långa förläggningstiden med åtföljande passivisering bidrar
            till att sprida myten att de flesta bara kommer hit av ekonomiska
            skäl och att de har lärt sig att leva på bidrag från det generösa
            Sverige.
          </note>
          <note>
            Sådana rykten sprids nämligen även i dag, trots att vi dagligen
            kan se fasansfulla bilder från inbördeskriget i det forna Jugoslavien.
            Ryktena har ibland sin grund i en tidigare, ibland kanske alltför
            generös, flyktingpolitik, men i dag är de här ryktena svåra att
            avliva.
          </note>
          <note>
            Jag beklagar på många sätt att regeringen var så snabb att ge
            permanent uppehållstillstånd till alla våra nya asylsökande. Inte
            minst av psykologiska skäl hade det kanske varit bättre med temporära
            uppehållstillstånd, speciellt som de flesta säger sig vilja flytta
            tillbaka och återuppbygga sitt land. Det hade då, av flera orsaker,
            varit lättare med repatrieringen, och kanske lättare att få svenska
            medborgare att vara mera generösa och hjälpa till.
          </note>
          <note>
            Herr talman! I somras deltog jag -- som internationell ordförande
            i EFU:s kommission för flykting-, invandrar- och befolkningsfrågor
            -- i en work-shop som anordnades av EFU i Worrick,
          </note>
          <note>
            England. Rubriken var Europa och islam. Kvinnor från 18 medlemsländer
            var närvarande. Debatten var mycket livlig -- diskussionens vågor
            gick höga.
          </note>
          <note>
            En lång resolutionstext blev resultatet, och resolutionen antogs
            i sin helhet av generalförsamlingen.
          </note>
          <note>
            I stort bestämde vi oss för att uppmana alla våra regeringar
            att samarbeta över landsgränser och över partigränser, men också
            att vädja till alla våra regeringar att ställa upp med den hjälp
            och det stöd som många länder i den s.k. tredje världen kommer
            att behöva för att deras människor skall kunna få hopp om en framtid
            för sina barn i det egna landet.
          </note>
          <note>
            Vi vet att det föds fler barn än man i dagens läge själv klarar
            av att livnära. Frihandelsavtal är en mycket viktig del för att
            ingjuta hopp och tro på förbättringar i det egna landet.
          </note>
          <note>
            I debatten framkom med all tydlighet att man i många länder ansåg
            sig ha mycket stora problem.
          </note>
          <note>
            Man var rädd för fundamentalism, för att den skulle kunna få
            sin grogrund i de stora, gettoliknande stadsområden som växt upp
            t.ex. i vissa delar av
          </note>
          <note>
            Frankrike. Man talade om svårigheten att få vissa grupper att
            bry sig om värdlandets lagar och förordningar och om tilltagande
            kriminalitet bland ungdomar. Alla poängterade hur viktigt det
            är att värdlandets lagar och regler följs av alla, att man lär
            sig det språk som talas i värdlandet och att man anpassar sig
            utan alltför stora avvikelser. I Sverige har vi inte på långt
            när de här problemen. Låt oss arbeta tillsammans för att slippa
            dem!
          </note>
          <note>
            Det är därför, herr talman, viktigt att vi genast reagerar och
            säger ifrån t.ex. när vissa invandrargrupper, stöttade av syndikalister
            som kallar sig antifascister, ger sig på svensk polis på det sätt
            som skedde i Göteborg härförleden. Det är också viktigt att invandrargrupperna
            tar avstånd --
          </note>
          <note>
            högt och tydligt -- från sådana beteenden. Vi har demonstrations-
            och yttrandefrihet i Sverige. Den får inte tystas av pöbelupplopp.
          </note>
          <note type="speaker">
            Anf. 233 LARS MOQUIST (nyd) replik:
          </note>
          <note>
            Herr talman! Jag såg talmannens negativa attityd till att jag
            skulle säga något ytterligare, så jag skall fatta mig mycket kort.
          </note>
          <note>
            Birgit Henriksson tog här upp det faktum att de asylsökande vistas
            väldigt lång tid i läger och sade att det var en av orsakerna
            till att vi hade fått den situation vi har i dag och den negativa
            kritik som i dag förekommer mot Invandrarverket. Jag vill bara
            fråga Birgit Henriksson: Vad säger Birgit
          </note>
          <note>
            Henriksson om att prioritera kvotflyktingar som
          </note>
          <note>
            AMS-chefen Bernhardsson och dåvarande chefen för Statens invandrarverk
            Rogestam föreslog regeringen i oktober 1992? De sade: Asylpolitiken
            skall inriktas på en generösare tillståndsgivning inom ramen för
            kvoteringar. Däremot bör möjligheten att få tillstånd för bosättning
            efter inresa på eget initiativ begränsas i all rimlig utsträckning.
          </note>
          <note>
            Jag vill bara höra om Birgit Henriksson delar uppfattningen att
            det skulle innebära ett bättre sätt att hantera situationen om
            vi satsade mer på kvotflyktingar i stället för ett asylmottagande
            vid gränsen.
          </note>
          <note type="speaker">
            Anf. 234 BIRGIT HENRIKSSON (m)
          </note>
          <note>
            replik:
          </note>
          <note>
            Herr talman! Det är naturligtvis helt beroende på situationen.
            I Bosnien-Hercegovina, som vi har pratat mycket om i dag, råder
            det inbördeskrig. Där gäller det i dag att skydda människor från
            direkt dödsfara. Det upphäver normala lagar.
          </note>
          <note>
            Men jag hör till dem som mycket länge har pläderat för att vi
            skall ha en stor och generös fast kvot för att på sikt kunna hjälpa
            till med att tömma de flyktingläger som vi har i FN:s regi överallt
            i världen. Däremot kan vi aldrig säga tvärt nej när människor
            far direkt illa och är i nöd.
          </note>
          <note>
            Demokrati- och författningsfrågor
          </note>
          <note type="speaker">
            Anf. 235 THAGE G PETERSON (s):
          </note>
          <note>
            Herr talman! I sin regeringsförklaring hoppades statsministern
            på en uppgörelse i författningsfrågan.
          </note>
          <note>
            I våras nådde vi en preliminär överenskommelse om fyraåriga mandatperioder,
            fortsatt gemensam valdag, inslag av frivilligt personval samt
            fler valkretsar i storstadsområdena. Självklart kommer vi socialdemokrater
            att stå fast vid denna överenskommelse.
          </note>
          <note>
            Vi är också beredda att acceptera Fri- och rättighetsutredningens
            kompromissförslag, och vi är beredda att pröva en grundlagsmässig
            reglering av ett eventuellt svenskt medlemskap i EG.
          </note>
          <note>
            Jag beklagar att de andra riksdagspartierna inte velat medverka
            till en ändring av valsystemet i syfte att få fram starka och
            regeringsdugliga regeringar.
          </note>
          <note>
            Eftertänksamhet och engagerad debatt är omistliga förutsättningar
            för att vi skall få en bra författningsreform. Författningsfrågan
            lämpar sig inte för snabba och illa genomtänkta beslut.
          </note>
          <note>
            Författningsfrågan lämpar sig inte heller för partipolitisk konfrontation.
          </note>
          <note>
            Frågan om personval är en fråga där vi inte bör gå för hastigt
            fram. Det är viktigt att vi vet effekterna av det vi föreslår.
            Vi anser att vi nu bör komma överens om ett frivilligt personval
            inom ramen för partivalet. Men vi socialdemokrater avvisar varje
            tanke på ett renodlat personval. Om kandidaterna blir helt hänvisade
            till väljarnas gradering tvingas kandidaterna att föra egna dyra
            valkampanjer. Den som är rik eller sponsrad av ekonomiskt starka
            intressen har då större möjlighet än den kandidat som tvingas
            att självständigt och på egen hand söka väljarnas förtroende.
            Länder med renodlade personval kan peka på hur oönskade bindningar
            uppstått till starka ekonomiska intressen.
          </note>
          <note>
            Även ett försiktigt inslag av personval kan innebära risker som
            det ligger i demokratins intresse att vi är uppmärksamma på. Men
            jag hoppas att personvalsinslaget skall innebära livligare valkampanjer,
            vilket vore en fördel.
          </note>
          <note>
            Allemansrätten bör -- som Fri- och rättighetsutredningen föreslår
            -- skrivas in och skyddas i grundlagen. Alla människor skall ha
            tillgång till skog och mark. Ingen skall få stängas ute från att
            fritt få vandra i naturen, plocka bär och svamp och bada i våra
            sjöar. Tillgången till naturen är en livsstil som vi ärvt. Den
            rätten skall inte få inskränkas. Med allemansrätten följer naturligtvis
            också en allemansskyldighet. Ingen har rätt att skada naturen.
          </note>
          <note>
            Riksdagen är den viktigaste politiska församlingen i vår demokrati.
            Men svenska folkets intresse av, kunskap om och respekt för riksdagen
            och dess verksamhet är mycket skiftande.
          </note>
          <note>
            Det är bra att Riksdagsutredningen nu har lagt fram sina förslag.
            De skall så småningom bli föremål för konstitutionsutskottets
            behandling.
          </note>
          <note>
            Men det finns flera andra frågor att ta upp. Ökad uppmärksamhet
            måste riktas mot plenisalen, som är riksdagens ansikte utåt. Statsråden
            och oppositionen bör förlägga politiska utspel till riksdagens
            talarstol. Den principiella och ideologiska debatten måste stärkas.
            En återkommande debatt om tillståndet i vår demokrati bör äga
            rum. Om vi skall få ungdomen intresserad av politik och demokratiskt
            arbete måste riksdagen ägna sig mycket mer åt miljö, överlevnadsfrågor,
            livskvalitet och samhällsmoral.
          </note>
          <note>
            Även om mycket har blivit bättre bör riksdagen göra större satsningar
            på utåtriktad information om riksdagen och om vårt arbete. Kanske
            bör vi överväga tillsättandet av en specialkommitté under talmannens
            ledning, som får som enda uppgift att göra riksdagen och vårt
            arbete mera allmänt känt och respekterat.
          </note>
          <note>
            Som ledamöter av Sveriges riksdag har vi ett ansvar för att demokratin
            utvecklas.
          </note>
          <note>
            Politik och politiska partier är nödvändiga i en demokrati som
            vill överleva. En del tror att Sverige blir bättre om Sverige
            avpolitiseras, om det blir färre politiker och färre politikerbeslut.
            Jag delar inte denna uppfattning. Jag tror att demokratin utvecklas
            bäst om fler blir engagerade.
          </note>
          <note>
            Om det politiska arbetet hamnar i kris, om de politiska partierna
            har svårt att värva nya medlemmar och få folk att ställa upp är
            det en angelägenhet för hela nationen, inte bara för de politiska
            partierna själva. Jag tycker faktiskt att de politiska partierna
            bör samarbeta för att finna bra och framgångsrika modeller för
            att vinna fler för politiken och det viktiga demokratiska arbetet.
          </note>
          <note type="speaker">
            Anf. 236 BJÖRN SAMUELSON (v):
          </note>
          <note>
            Herr talman! Vår tids utveckling innebär några stora grundproblem
            för demokratin.
          </note>
          <note>
            Vi upplever en tid då stora sociala och ekonomiska klyftor växer
            fram. Dessa växande klyftor ökar också mångas utanförskap. Man
            känner att politik pågår i ett mer eller mindre oåtkomligt spel
            ovanför ens huvud. Samtidigt kan vi se att de politiska partierna
            totalt sett engagerar en allt mindre del av befolkningen och att
            de politiska ungdomsförbunden organiserar få ungdomar.
          </note>
          <note>
            Inom det politiska livet finns det också de som utnyttjar den
            här situationen. De talar om oss politiker som om vi vore främmande,
            som om vi vore en särskild yrkeskår, som om vi vore jämförbara
            med t.ex. kamrerer eller något annat --
          </note>
          <note>
            detta trots att de själva är ledamöter av den här kammaren.
          </note>
          <note>
            Herr talman! Under riksdagens sommaruppehåll har vi haft en del
            tunga propositioner liggande. Jag har därför av och till varit
            här i riksdagen och arbetat med våra motioner till regeringsförslagen
            om läroplaner, betyg m.m. Det har inte gjorts något reportage
            i någon tidning om detta.
          </note>
          <note>
            När jag en kväll gick ut för att handla litet frukost till nästa
            dag mötte jag det trevliga folkliv som finns här i Stockholm:
            gatumusikanter, strosande turister och flanerande stockholmsbor.
            Men för första gången på alla år som jag har vistats här i sta'n
            mötte jag också en syn som jag hittills bara har mött i stora
            städer, som London och New York. Jag mötte en människa som låg
            på trottoaren i gamla stan och stilla bad om en skärv. Detta tidens
            tecken av ökade klasskillnader och ett stegrande utanförskap tog
            sig ett av sina tydligaste uttryck.
          </note>
          <note>
            Motsättningarna i samhället tar sig allt hårdare former. Det
            är inte längre bara busar och rånare som döljer sin identitet.
            Kommunalanställda som vill protestera mot nedskärningar och försämringar
            döljer sina ansikten av rädsla för reprimander från ansvarigt
            politiskt håll. Detta är oacceptabelt.
          </note>
          <note>
            För några veckor sedan sparkades en anställd efter över 20 års
            anställning för att han som partipolitiskt aktiv hade undertecknat
            ett yttrande till
          </note>
          <note>
            Koncessionsnämnden. Frågan rörde företagets miljöåtaganden och
            viss kritik av hur de hade fullgjorts. Den sparkade ansågs vara
            illojal.
          </note>
          <note>
            Detta är bara några exempel på vad jag anser är problem av högst
            demokratisk art i dag. Demokrati är ett medel för att människor
            bl.a. skall kunna göra sig hörda, kunna påverka, kunna verka och
            kunna synas. Det oroar mig starkt när vi inpå bara skinnet får
            signaler som entydigt pekar på samhällets direkt omvända utveckling.
            Det är vår plikt som politiker att ta till oss dessa intryck och
            detta skeende.
          </note>
          <note>
            I en demokrati har männniskor rätt att synas. Än viktigare är
            det kanske att de blir sedda. Vi kan inte blunda och gå förbi
            när vi ser att segregeringen ökar. Även om det inte är starka
            signaler finns de där. Ett stilla vansinne måste vila över dem
            som inte reagerar och inte ser hur segregeringen i dag ökar inom
            t.ex. utbildningssystemet.
          </note>
          <note>
            Det är dags att damma av gamla begrepp som jämlikhet och solidaritet.
            Delaktigheten i vårt samhälle måste byggas ut och förstärkas.
            En stegrande ungdomsarbetslöshet har direkt motsatt effekt. Att
            verka för solidariskt stöd och omfördelning till de svagare får
            inte föraktfullt kallas för att leva med handen i andras fickor.
          </note>
          <note>
            Detta är några av de stora demokratiska grundfrågorna i vår tid.
            Frågor om riksdagens mandatlängd, antalet ledamöter och personval,
            som diskuteras, är mot denna bakgrund litet mera triviala ting,
            även om de rymmer principiella sidor.
          </note>
          <note>
            För oss som är politiskt aktiva handlar det om att återupprätta
            den politiska dialogen och om att föra ut densamma.
          </note>
          <note type="speaker">
            Anf. 237 BIRGER HAGÅRD (m):
          </note>
          <note>
            Herr talman! I dessa dagar talas det ibland om en kris för den
            svenska demokratin. Jag tror inte att vi har någon egentlig kris.
            Jag tror tvärtom att t.ex.
          </note>
          <note>
            händelserna i före detta Sovjetunionen och i
          </note>
          <note>
            Östeuropa har gjort många klart medvetna om det stora värde som
            den svenska demokratin har.
          </note>
          <note>
            Detta hindrar inte att man mycket väl kan diskutera formerna
            för demokratin. Björn Samuelson tog upp en del exempel. De skulle
            naturligtvis kunna bli betydligt fler om man skulle gå igenom
            samhället och se hur det ser ut.
          </note>
          <note>
            Under senare tid har vi också kunnat se hur man på en del håll
            har krävt att demonstrationer skall stoppas. Man vill göra värderingar
            av den ena eller den andra åsiktsriktningen och säga vilka som
            bör få förekomma. Jag tycker att det var ett sundhetstecken att
            regeringen gav klartecken för den marsch som man ville genomföra
            i Lund den 30
          </note>
          <note>
            november, i enlighet med en gammal tradition.
          </note>
          <note>
            Som någon sade i debatten om invandrar- och flyktingpolitik --
            jag tror att det var Birgit
          </note>
          <note>
            Henriksson -- finns det all anledning för oss att till det yttersta
            slå vakt om åsikts- och yttrandefriheten och om rätten att demonstrera
            för våra uppfattningar. Däremot kan vi inte tolerera att dräggen
            försöker attackera detta uttryck för demokrati. Vi har Polisen,
            och Polisen skall i ett demokratiskt samhälle se till att sådana
            yttringar stoppas. Sådana kan aldrig tolereras.
          </note>
          <note>
            För att vi skall kunna få en levande demokrati fordras det också
            att budskapen kommer fram på rätt sätt. Björn Samuelson var inne
            på den politiska dialogen, och det är en sak. Men man skulle också
            kunna säga att det kanske krävs att journalister och massmedia
            över huvud taget har tillräckliga kunskaper och en vilja att rätt
            återge vad som sker i politiska sammanhang. Alltför många gånger
            ser vi hur journalister litet arrogant försöker rida på vad de
            vill kalla för en våg av politikerförakt.
          </note>
          <note>
            Politikerförakt i en demokrati, är det över huvud taget möjligt?
          </note>
          <note>
            För bara några veckor sedan läste jag en krönika i en Östgötatidning,
            där vederbörande journalist, han återkom sedan också, gjorde gällande
            att om man räknade in de olika inkomsterna för ledamöterna i den
            här kammaren skulle det motsvara ungefär 60 000 kr i månaden.
            Det är att jämföra med de 23 425 kr som vi alltså har i arvode.
          </note>
          <note>
            Journalisten kom, allt som allt, fram till 60 000 kr.
          </note>
          <note>
            Han skrev också att ledamöterna bara har halvtidsarbete och dessutom
            är lediga fyra månader på sommaren och tar en månad ledigt vid
            jul också.
          </note>
          <note>
            Det värsta är att det finns människor som tror på sådant här.
            De har inte varit här och sett Björn
          </note>
          <note>
            Samuelson eller mig när vi har varit här uppe i sommar. De har
            inte heller sett när vi har rest runt på en rad olika uppdrag.
            Det har förvisso inte varit fråga om fyra månaders semester. Däremot
            gladde jag mig mycket åt de två veckor som jag kunde ta ut då
            jag helt och hållet kunde lägga politiken åt sidan.
          </note>
          <note>
            Det är nödvändigt att journalister och andra tar sig själva i
            kragen och inte håller på med sådana här överdrifter.
          </note>
          <note>
            När det gäller instrumenten för demokratin har
          </note>
          <note>
            Thage G Peterson varit inne på de förändringar som vi behöver
            genomföra. Man kan naturligtvis diskutera hur slutresultatet skall
            se ut. Man behöver kanske ändra riksdagens storlek. Det har angetts
            olika siffror på hur många ledamöterna skulle vara. Om man skall
            skära ned antalet ledamöter kraftigt måste man också ändra arbetsformerna
            i riksdagen högst väsentligt. Man måste gå betydligt längre än
            vad riksdagsutredningen har gjort. I annat fall kommer det med
            säkerhet inte att fungera.
          </note>
          <note>
            Valsystemet har diskuterats. Jag tycker att det ligger mycket
            i de varningssignaler som Thage G
          </note>
          <note>
            Peterson kommer med när det gäller personval.
          </note>
          <note>
            Det är givet att det är betydelsefullt med ett inslag av personval.
            Jag hoppas att vi skall få ett sådant, kanske av den modifierade
            danska typen. Det är också givet att personval inte löser alla
            problem.
          </note>
          <note>
            Det kan tvärtom skapa nya. I Danmark och Belgien har man ett
            system med personval. Bara 40--45 %
          </note>
          <note>
            av väljarna begagnar sig verkligen av det. I övrigt blir det
            partival. Man skall således inte ha någon övertro på personvalets
            roll, även om det kan vara positivt att införa det.
          </note>
          <note>
            Europakonventionen kommer att införlivas med vår författning.
            Det är bra. Det tycks vara enighet om att mandatperioden skall
            vara fyra år. Det är också bra. Hur valen i övrigt skall se ut
            tål naturligtvis att diskuteras.
          </note>
          <note>
            Fri- och rättigheterna kommer att utökas. Det finns åtskilligt
            att diskutera. I Fri- och rättighetskommittén nådde vi ändock
            en kompromiss. Just därför att beslut i grundlagsfrågor bör fattas
            i största möjliga enighet finns det anledning att säga att detta
            ändock kan vara några steg på vägen.
          </note>
          <note>
            Herr talman! Alla måste naturligtvis vinnlägga sig om att vara
            beredda till kompromisser och att visa beslutsfähighet när så
            krävs. Som jag så många gånger förut har avslutat mitt anförande
            från talarstolen med, tror jag att varje generation måste vinna
            sin demokrati på nytt. Detta har Gunnar
          </note>
          <note>
            Heckscher sagt, och det gäller också i dag.
          </note>
          <note type="speaker">
            Anf. 238 BJÖRN SAMUELSON (v) replik:
          </note>
          <note>
            Herr talman! För att bygga på Gunnar Heckschers uttalande vill
            jag säga att demokratin vinner vi varje dag.
          </note>
          <note>
            Birger Hagård försvarar demonstrationsrätten, och det är en sak.
            När vi ser att människors
          </note>
          <note>
            ''demokratiska manöverutrymme'' begränsas i dag, såsom jag har
            pekat på med några exempel, måste vi reagera härifrån som riksdagspolitiker.
            Denna begränsning kan kanske ibland vara självpåtaget men ofta
            är det påtvingat av yttre faktorer såsom rädslan för att bli av
            med jobbet.
          </note>
          <note>
            Färre människor deltar t.ex. i valen till kommunfullmäktigeförsamlingar.
            Det gäller särskilt tidigare invandrade människor. Alltfler kräver
            anonymitet när de intervjuas i massmedia om förhållanden inom
            delar av den offentliga sektorn. I förslaget till denna riksdag
            om läroplan finner man att skolans värdegrund skall vila på kristen
            etik och västerländsk humanism. Det finns risk för att en del
            människor kan känna sig trängda när de t.ex. skall uppfylla skolplikten.
            Det är vår uppgift att se till att vi inte ens indirekt skapar
            förhållanden som tränger in människor i hörn och inte tillåter
            dem att använda sina demokratiska frioch rättigheter fullt ut.
            En av dem är, som jag sade i mitt anförande, rätten att synas
            och bli sedd.
          </note>
          <note type="speaker">
            Anf. 239 BIRGER HAGÅRD (m) replik:
          </note>
          <note>
            Herr talman! Självfallet skall ingen hindras från att utöva sina
            demokratiska fri- och rättigheter. Det är vår sak som parlamentariker
            i Sveriges riksdag att se till att detta kan efterlevas. Jag vet
            dock inte om man skall stirra sig helt blind på de här yttre formerna.
            Det har vi varit inne på här tidigare.
          </note>
          <note>
            Förhållandena ändras självfallet allteftersom samhället förändras.
          </note>
          <note>
            De former som vi i dag har går i mångt och mycket i stort sett
            går tillbaka på dem som nu har funnits i hundra år. Det är mycket
            möjligt att de måste anpassas till nya tider. Det är också mycket
            möjligt att man på olika sätt kan stimulera till ett större valdeltagande.
            Självfallet måste etiken och moralen spela en roll i allt samhällsarbete.
          </note>
          <note>
            Självfallet måste det vara så att det förs fram uppfattningar
            och fattas beslut som många människor kanske inte vill gilla därför
            att de är av en annan uppfattning. Den andra uppfattningen skall
            också respekteras. Jag tror att vi måste ha detta klart för oss.
          </note>
          <note>
            Vi måste se till att människorna verkligen vill vara med och
            vara delaktiga i utformingen av politiken i landet. Det är endast
            då som demokratin verkligen kan fungera. Där har vi kanske en
            mission att fylla.
          </note>
          <note type="speaker">
            Anf. 240 THAGE G PETERSON (s) replik:
          </note>
          <note>
            Herr talman! Jag delar Birger Hagårds uppfattning om demonstrationsfrihet
            och om rätten att demonstrera för sina uppfattningar och åsikter.
            Vi vill nog inte tillbaka till ett samhälle som arbetarrörelsen
            en gång i tiden slogs mot där överheten, dvs. militär och polis,
            bestämde vilka som skulle få demonstrera och vad man skulle få
            demonstrera om. Jag tror att det är oerhört viktigt för vår svenska
            demokrati ätt vi är rädda om vår mötes- och församlingsfrihet
            och om vår demonstrationsfrihet.
          </note>
          <note>
            Birger Hagård talade om drägg. Jag hoppas att han menade drägg
            på båda sidor -- mötesstörande och sådana som har rasistiska och
            främlingsfientliga åsikter och som demonstrerade för att störa
            vårt demokratiska system. Jag är naturligtvis överens med Birger
            Hagård om att dessa skall mötas i en debatt med information och
            sakliga argument. Jag tror dock att det är mycket viktigt att
            vi är observanta på utvecklingen när det gäller både dem som demonstrerar
            för odemokratiska och rasistiska inslag och dem som demonstrerar
            emot och av olika anledningar vill störa sådana demonstrationer.
          </note>
          <note type="speaker">
            Anf. 241 BIRGER HAGÅRD (m) replik:
          </note>
          <note>
            Herr talman! Åsiktsmässigt kan det i det här fallet inte råda
            någon som helst skillnad mellan Thage G
          </note>
          <note>
            Peterson och mig. Alla odemokratiska yttringar skall bekämpas
            till det yttersta, men med demokratiska medel.
          </note>
          <note>
            Vid händelserna i Göteborg kunde vi tyvärr konstatera att det
            var den ena sidan som stod för bråken, misshandeln av poliser
            och annat -- vilket inte den andra sidan vars åsikter jag absolut
            och bestämt tar avstånd från gjorde. Detta var i och för sig synd,
            men är ett åskådningsexempel. Det visar just att dessa, i detta
            fall, gatans drägg gjorde verkligen demokratin en otjänst. De
            andra kom att framställas som något slags helgon, som de förvisso
            inte var. De har visat sig vara väl så goda huliganer i andra
            sammanhang. Men vi skall ta till oss för framtiden just att slå
            vakt om den fredliga, demokratiska processen. Det är det enda
            som är acceptabelt.
          </note>
          <note>
            Anf. 242 Tredje vice talman BERTIL
          </note>
          <note type="speaker">
            FISKESJÖ (c):
          </note>
          <note>
            Herr talman! Jag tillhör inte dem som har applåderat några nobelpristagare
            i ekonomi under de senaste åren. Jag tycker att en del av dem
            har uttryckt mycket märkliga åsikter. Men i år tycker jag att
            de ansvariga har utsett ett par nobelpristagare i ekonomisk historia
            som kan vara värda att uppmärksamma.
          </note>
          <note>
            Vad dessa båda herrar har kommit fram till är bl.a.
          </note>
          <note>
            att utvecklandet av välstånd och västerländska samhällen över
            huvud taget inte enbart grundar sig på tekniska uppfinningar och
            rationaliseringar av arbete osv. De har funnit att det kanske
            allra viktigaste är att ha stabila institutioner, att ha ett regelsystem
            som man kan lita på och som kommer att tillämpas på förutsebara
            situationer.
          </note>
          <note>
            Jag tycker att det är viktigt att lyfta fram detta i en debatt
            om demokratin. Det uttrycks ofta förakt emot institutionerna i
            ett demokratiskt samhälle.
          </note>
          <note>
            Det gäller mot förvaltningsmyndigheter, mot folkvalda och mot
            lagstiftningen som sådan. Jag tycker att det är en viktig erinran
            att konstatera att ett av de viktigaste fundamenten som forskarna
            har funnit för framgångsrika samhällen är att man har effektiva
            institutioner och att man har en omfattande lagstiftning som reglerar
            olika områden i samhällslivet och som gör att alla vet vilka spelregler
            som gäller.
          </note>
          <note>
            Nu är det klart att vi har en lång tradition på området. Vi gnetar
            litet fram och tillbaka och ändrar på lagstiftningen. Vi försöker
            så gott det går att göra förbättringar. Ibland tar vi naturligtvis
            miste, men då är demokratin alltid öppen för förändringar. Så
            är det för närvarande med författningsfrågan. Det är inga stora,
            revulotionerande ting som vi har arbetat fram i olika kommittéer.
            Men det är sådana saker som vi tycker är nyttiga och som bygger
            vidare på tidigare erfarenheter och också i någon mån på tidigare
            misstag. Jag tycker att detta sätt att förbättra ett lagstiftningssystem,
            dvs. att försöka ompröva, är en mycket viktig tillgång i en demokrati.
            Jag hoppas att de förslag som nu har lagts fram så småningom skall
            leda till lagstiftning.
          </note>
          <note>
            När det gäller frågan om grundlagen och EG, måste vi fatta beslut
            i riksdagen om det över huvud taget skall vara meningsfullt att
            hålla en folkomröstning.
          </note>
          <note>
            Vi kan inte ha en grundlag som utestänger möjligheterna till
            en EG-anslutning och samtidigt anordna en folkomröstning som kanske
            ger ett ja till en EG-anslutning. Då har vi satt oss själva i
            en mycket besvärlig situation.
          </note>
          <note>
            Om Sverige blir medlem i EG, vilket inte behöver vara följden
            av att grundlagen ändras, kommer detta att påverka den svenska
            demokratin. Jag tror att vi kommer att få ett annat slag av demokratidebatt
            som vi också bör vara förberedda på, nämligen hur demokratin skall
            vidareutvecklas inom EG som helhet.
          </note>
          <note>
            Flera tidigare talare har varit inne på frågan om misstron mot
            demokratin. Jag tror inte att man kan nonchalera detta. Jag fick
            just i dag -- det har väl flera av er fått -- en sammanfattning
            av några resultat från 1991 års valrörelse. Här har de undersökande
            framställt två påståenden. Det ena påståendet är att partier bara
            är intresserade av folks röster, men inte av deras åsikter. Det
            andra påståendet är att de som sitter i riksdagen och fattar beslut
            inte tar mycket hänsyn till vad vanligt folk tycker och tänker.
            På dessa påståenden har 70 % av de tillfrågade reagerat positivt.
          </note>
          <note>
            Detta är ett memento som vi inte kan nonchalera.
          </note>
          <note>
            Det är viktigt att alla vi som är engagerade, mer eller mindre
            på heltid, i politiskt arbete, aktivt arbetar på att förklara
            det politiska innehållet och den politiska processen på ett annat
            sätt än vad vi har lyckats med tidigare.
          </note>
          <note>
            En annan fara som jag har framhållit och som är kontroversiellt,
            är att politikerna blir för få. Det blir ett släkte som nästan
            håller på att försvinna. Vi kan se hur det har gått i en del kommuner
            efter det att den mera frihetliga kommunallagen antogs. Där har
            en mängd funktioner som tidigare ankom på politiker avvecklats.
            Det händer att fullmäktigesammanträden inställs och att nämnderna
            inte har något att göra. Detta är ett memento.
          </note>
          <note>
            Vi måste naturligtvis tillsammans slå vakt om värdet av politiska
            institutioner och politiska beslut. Vi får inte stryka under eller
            medverka till en utveckling som gör att politiska beslut i realiteten
            överförs till andra som inte har politiskt ansvar.
          </note>
          <note type="speaker">
            Anf. 243 INGVAR SVENSSON (kds):
          </note>
          <note>
            Herr talman! ''Gatstenar mot demokratin.'' Så löd en rubrik i
            en kvällstidning häromdagen. Det är en allvarlig rubrik. Finns
            det ett hot mot demokratin?
          </note>
          <note>
            Den frågan kan vara värd att ställa.
          </note>
          <note>
            När jag för ett par år sedan, debutnervös och stressad av klockan
            framför mig, jungfrutalade i denna kammare tog jag upp de centrala
            frågorna kring demokratin, nämligen de värderingar som skapar
            och utvecklar demokratin. Den debatten är inte mindre viktig i
            dag. Om de värdena inte är för handen eller, rättare sagt, inte
            finns i människornas inre, så är själva demokratins form verkningslös.
          </note>
          <note>
            Demokratin förutsätter ett antal underliggande värden och värderingar.
          </note>
          <note>
            Jag tror det är just kring denna värdegemenskap vi i dag ser
            turbulens och litet osäkerhet. Varför utvecklas rasism, främlingsfientlighet
            och förakt för andra människors liv och värde? Varför förekommer
            det gatstenar mot demokratin?
          </note>
          <note>
            Herr talman! I sommar har jag läst en bok av en neurofysiolog,
            Hjärnans resurser av professor
          </note>
          <note>
            Matti Bergström i Helsingfors. Där säger han att intagande och
            användande av kunskap kontrolleras av hjärnans värdekapacitet.
            Denna kapacitet förmår välja nödvändig kunskap och förkasta onödig.
            ''Men för detta'', skriver Bergström,
          </note>
          <note>
            ''fordras en vältränad och utvecklad förmåga att bedöma och se
            helheter och utvärdera följderna av vad man gör.''
          </note>
          <note>
            Matti Bergström menar att en värdeinvalid hjärna saknar denna
            förmåga. Så fortsätter Bergström, och det är viktigt: ''Då värdenas
            kvalitet ur hjärnans synpunkt är mindre viktig jämfört med själva
            bristen, söker sig barn instinktivt till första bästa värden som
            finns till hands.''
          </note>
          <note>
            Har barn och ungdom under sin uppväxt inte tillförts goda värden
            och värderingar blir det gatans och gängets värderingar som gäller.
            Värdebehovet fylls på annat sätt. Vi får gatstenar mot demokratin,
            både bildligt och bokstavligen.
          </note>
          <note>
            För demokratins skull är det helt grundläggande om vi klarar
            av att överföra den bakomliggande värdeorienteringen till de uppväxande.
            Detta införlivande av samhällets grundläggande värden brukar vi
            kalla för internalisering eller socialisation. Den enorma betydelsen
            av detta borde fokusera ett avsevärt intresse på familjernas och
            skolans situation. Det är där införlivandet sker, även om de olika
            medierna och olika signalbärare i samhället också bidrar.
          </note>
          <note>
            Herr talman! Min övertygelse på den här punkten har knappast
            försvagats efter en genomläsning i dagarna av kriminologisk forskning
            i boken ''A
          </note>
          <note>
            General Theory of Crime'', skriven av ett par forskare vid Stanforduniversitetet
            i Kalifornien.
          </note>
          <note>
            Där avfärdas både bestraffnings- och belastningsteorierna. I
            stället pekar de båda kriminologerna just på internaliseringen;
          </note>
          <note>
            människors inre kontroll, som är baserad på det omgivande samhällets
            värden och normer. Det är denna inre kontroll som utgör det främsta
            hindret för en kriminell karriär.
          </note>
          <note>
            Det finns ett gammalt uttryck som säger att tillfället gör tjuven.
            Enligt den modell som
          </note>
          <note>
            Stanfordforskarna bygger på skulle detta vara fel.
          </note>
          <note>
            Finns det en inre kontroll, finns det heller ingen tjuv även
            om tillfälle ges. Jag tror att det skulle behövas mer debatt och
            framlyftande av faktisk forskning på det här området. Det skulle
            peka på att vi som politiker inte kan stå neutrala i fråga om
            synen på t.ex. familjens funktion och uppgifter med hänsyn till
            den betydelse som det har för demokratin och rättssamhällets framväxande.
          </note>
          <note>
            Jag gläder mig också åt att Riksdagens revisorer pekar på den
            här utgångspunkten i sin skrivelse
          </note>
          <note>
            RR2 om polisens arbete: ''Det viktigaste och egentligen enda
            verkligt effektiva brottsförhindrande instrumentet är människornas
            samveten. Moraluppbyggnaden syftar till att inpränta respekt för
            andra människors liv, välbefinnande och egendom. Processen startar
            redan i tidig ålder. En av vuxenvärldens viktigaste uppgifter
            är att överföra grundläggande värderingar till det uppväxande
            släktet.''
          </note>
          <note>
            Herr talman! Enligt min uppfattning har vi under lång tid försummat
            denna värdeorientering, som främst bygger på människovärdet --
            ett specifikt människovärde. Detta värde, som utgår från människolivets
            okränkbarhet, varje människas lika och unika värde, borde enligt
            mitt förmenande också framgå av vår författning. Men det gör det
            bara delvis i dag.
          </note>
          <note>
            Människolivets okränkbarhet eller rätten till mänskligt liv finns
            inte med i författningen, märkligt nog. I de s.k. målsättningsstadgarna
            i 1
          </note>
          <note>
            kap. 2 § regeringsformen finns rätten till arbete, bostad, utbildning
            m.m. med, men inte den grundläggande rätten till liv. Denna rätt
            är ju egentligen den viktigaste. Finns inte den, finns inte heller
            de andra rättigheterna, som då blir värdelösa.
          </note>
          <note>
            I Europakonventionen är detta den första rättighet som nämns.
          </note>
          <note>
            Jag aktualiserade de här frågorna i Fri- och rättighetskommittén
            men förblev tämligen ensam om att ha nämnda synsätt. Målsättningsstadgarna
            i
          </note>
          <note>
            1 kap. 2 § är till sin karaktär inte rättsligt bindande, dvs.
            man kan inte föra de här frågorna till domstol.
          </note>
          <note>
            Men samtidigt anger de målen för den samhälleliga verksamheten.
            Det kan ha politisk betydelse, och frågan om de här effekterna
            kan bli föremål för politisk kontroll. Därför borde man enligt
            mitt förmenande ha kunnat föra in detta om människolivets okränkbarhet
            även i den här paragrafen. Men jag blev, som sagt, ensam om att
            tycka så. Det gläder mig att flera remissinstanser i mångt och
            mycket delar min uppfattning. Det gäller kammarrätten i Jönköping,
            länsrätten i
          </note>
          <note>
            Stockholm och, inte minst, Sveriges
          </note>
          <note>
            Advokatsamfund.
          </note>
          <note>
            Avslutningsvis: Om jag har respekten för medmänniskans liv i
            mitt inre, skjuter jag inte ner henne, sticker inte ner henne
            med kniv och misshandlar henne inte, utan då anstränger jag mig
            för att ge min medmänniska ett värdigt liv. Då blir det, herr
            talman, inga gatstenar mot demokratin.
          </note>
          <note>
            Näringspolitik
          </note>
          <note type="speaker">
            Anf. 244 BIRGITTA JOHANSSON (s):
          </note>
          <note>
            Herr talman! Den svenska ekonomin befinner sig i sin djupaste
            kris under efterkrigstiden. Nyckeln till en vändning av den bekymmersamma
            situationen finns i att vi åter får fart på hjulen i industrin
            och i företagsamheten.
          </note>
          <note>
            Vi socialdemokrater vill därför få till stånd en aktiv och utvecklingsinriktad
            näringspolitik. Det duger inte att passivt avvakta att det svenska
            näringslivet skall konkurrera med hjälp av en låg kronkurs. Det
            gäller nu att aktivt medverka till att nya arbetstillfällen kommer
            till stånd. Detta är en viktig förutsättning för att vi åter skall
            få hjulen att snurra.
          </note>
          <note>
            Näringspolitiken måste bedrivas på bred front och på ett sådant
            sätt att den ökar vårt lands attraktionskraft. Vi måste nu kunna
            dra till oss och behålla produktiv näringsverksamhet. En aktiv
            näringspolitik måste således leda till att produktiviteten väsentligen
            förbättras.
          </note>
          <note>
            Näringspolitikens konst ligger i förmågan att få insatserna inom
            områden som utbildning, kommunikationer, arbetsmarknad, export
            m.m. att samverka. Endast då kan vi få den uthållighet i tillväxten
            och produktiviteten som är så nödvändig för vårt land. Men den
            samordningen existerar inte i dag.
          </note>
          <note>
            Den internationella integrationen förutsätter en aktiv näringspolitik
            för att industriell produktion och teknikutveckling skall kunna
            etableras i
          </note>
          <note>
            Sverige. En viktig uppgift under kommande år är därför att förstärka
            den tekniska utvecklingen, att åstadkomma nya tekniksprång bl.a.
            genom att föra över ny teknik till Sverige och att åstadkomma
            en bred spridning av tekniska innovationer, inte minst till de
            små och medelstora företagen.
          </note>
          <note>
            Ny teknik, nya produktionsmetoder, nya transportsätt, nya insatsvaror
            och ny kunskap är några konsekvenser av kravet på en uthållig
            tillväxt.
          </note>
          <note>
            Den tekniska forskningen och utbildningen vid våra universitet
            och högskolor måste snarast ytterligare stärkas och byggas ut.
            Samverkan mellan näringslivet och forskningen måste fördjupas.
          </note>
          <note>
            De stora företagen har betytt mycket för Sverige.
          </note>
          <note>
            De kommer att vara viktiga även i fortsättningen, inte minst
            för den tekniska utvecklingens krav på stora, samlade resurser.
            Men det är de små och medelstora företagen som kommer att vara
            mest betydelsefulla för den framtida ökningen av antalet arbetstillfällen
            i vårt land.
          </note>
          <note>
            Till skillnad från de nyliberala krafter som i dag dominerar
            den borgerliga regeringen vill vi ge staten en aktiv roll för
            att åstadkomma en positiv näringslivsutveckling. Staten har enligt
            vår uppfattning två viktiga funktioner när det gäller att bidra
            till en uthållig tillväxt och till näringslivets utveckling.
          </note>
          <note>
            Staten skall dels sätt upp regler och ge allmänna förutsättningar,
            dels uppträda som aktör. Till de allmänna förutsättningarna hör
            främst detta med att bedriva en långsiktigt hållfast ekonomisk
            politik som leder till låg ränta och låg inflation. Dit hör också
            ansvaret för kunskapförmedling, forskning, kompetensutveckling
            och goda kommunikationer.
          </note>
          <note>
            Men staten måste också vara aktör och uppträda som såväl katalysator
            som accelerator när det gäller svenskt näringslivs utveckling.
            Hit hör en rad instrument -- t.ex. stöd till strukturomvandling,
            riktade forsknings- och utvecklingsinsatser, offentlig upphandling
            och miljökrav som driver på utvecklingen.
          </note>
          <note>
            Vidare står vi inför ett skeende där vi måste åstadkomma ett
            bättre samspel mellan ekonomi och ekologi. Det kommer att innebära
            stora omställningar i vår konsumtion och produktion. Vi vill utnyttja
            detta i den industriella verksamheten som en språngbräda för tillväxten.
            En nationell strategi bör utformas för hur Sverige skall bli världsledande
            när det gäller miljövänlig produktion.
          </note>
          <note>
            Till sist, herr talman, vill jag säga några ord om energipolitiken,
            särskilt om den planerade avregleringen av elmarknaden. Svenskt
            näringsliv domineras av industrier som är elintensiva. Den svenska
            näringsstrukturen är i större grad än andra länders beroende av
            basindustrier inom områden som papper, massa och stål. Sverige
            har för närvarande bland de lägsta elpriserna i världen, vilket
            hittills har gynnat svensk industri.
          </note>
          <note>
            En avreglering av elmarknaden kommer inledningsvis, i nuvarande
            elöverskottssituation, att leda till fallande elpriser. Men detta
            kommer att bli mycket kortvarigt. Studier har visat att det i
            slutet av 90-talet kommer att föreligga stor elbrist.
          </note>
          <note>
            En avreglering leder till ökad konsumtion av el, och elberoendet
            blir större. Detta kan få allvarliga konsekvenser för svensk industri.
            Vi menar därför att de näringspolitiska konsekvenserna av en ensidig
            svensk avreglering av elmarknaden måste belysas ytterligare. Frågan
            om en svensk elmarknad har stor politisk tyngd eftersom regeringen
            kopplat den till privatisering av naturtillgångar. Frågan griper
            vidare in i vår anknytning till EG-marknaden, energi- och miljöpolitiken,
            regionalpolitiken, m.m.
          </note>
          <note>
            Därför anser vi socialdemokrater att en parlamentarisk beredning
            snarast skall tillsättas för behandling av de konsekvenser en
            avreglering av elmarknaden skulle få. Detta har vi också på olika
            sätt framfört till regeringen.
          </note>
          <note type="speaker">
            Anf. 245 BENGT DALSTRÖM (nyd):
          </note>
          <note>
            Herr talman! Jag tänkte uppehålla mig vid innovationsklimatet.
            Det måste förbättras om vi skall klara välfärden och jobben här
            i landet. Det räcker inte med en utbyggd näringslivsorienterad
            verksamhet vid universitet och högskolor samt hitintills gjorda
            satsningar på riskkapitalföretagen i
          </note>
          <note>
            Atle/Bure-sfären och Industri- och nyföretagarfonden. De kan
            inte tillgodose finansieringsbehoven för enskilda uppfinnare och
            små innovationsföretag i form av s.k. såddkapital.
          </note>
          <note>
            Mot den bakgrunden motionerade vi i Ny demokrati om någon form
            av innovationsfond sammankopplad med de nyetablerade produktråden
            i de lokala utvecklingsfonderna.
          </note>
          <note>
            Motionen låg i sig till grund för ett utskottsförslag om en snabb
            utredning av situationen för landets uppfinnare och innovatörer,
            främst i småföretagen.
          </note>
          <note>
            Kommittédirektiven i maj satte den 15 september som datum för
            utredarens presentation. En tuff uppgift.
          </note>
          <note>
            Professor Bengt Arne Wedin vid Chalmers fick uppdraget, som jag
            har haft tillfälle att till en del följa under sommaren fram till
            den slutgiltiga utformningen. Utredaren har enligt min uppfattning
            presterat en utomordentligt intressant rapport, som alla näringslivsintresserade
            borde ta del av. Jag hinner här bara föra fram några av de i mitt
            tycke mest intressanta förslagen i utredningen.
          </note>
          <note>
            Utredaren slår fast behovet av en lokalt förankrad kontaktmöjlighet
            för uppfinnare/innovatörer. Det innebär ett utnyttjande av produktråden,
            främst inom utvecklingsfonderna. Men det finns ett starkt behov
            av en mycket bättre samordning mellan
          </note>
          <note>
            NUTEK, utvecklingsfonder, produktråd och de lokala uppfinnarföreningarna.
          </note>
          <note>
            Personligen anser jag att frågan om produktrådens sammansättning
            är helt avgörande för möjligheterna att fungera som bollplank
            för uppfinnare. NUTEK måste få till uppgift att finna någon gemensam
            organisationsform som garanterar kompetensen och näringslivsrepresentationen
            i dessa produktråd.
          </note>
          <note>
            Här skall uppfinnaren kunna få råd och finansieringsstöd för
            patentsökning, marknadsutvärdering, prototyptillverkning upp till
            ett visst angivet belopp. I en andra etapp kan produktråden också
            medverka i sökningen av samarbetspartner och licensgivning. Starta
            eget kan vara bästa lösningen innan Industri- och nyföretagarfonden
            kommer in i bilden.
          </note>
          <note>
            För finansieringen av den här lokalt förankrade verksamheten
            tar utredaren fasta på
          </note>
          <note>
            Utvecklingsfondsutredningens förslag om en såddkapitalfond baserad
            på bidrag och ett s.k.
          </note>
          <note>
            kreativt kapital som villkorslån. Den här lösningen baseras på
            ett befintligt kapital inom utvecklingsfonderna -- 600 miljoner
            plus 1,2
          </note>
          <note>
            miljarder -- som kan fördelas genom fonderna efter behov, med
            dragningsrätt. Med den lösningen är ingen låsning av kapitalet
            kopplat till detta.
          </note>
          <note>
            Det lokalt disponerade riskkapitalet kan i sig kompletteras av
            ett centralt innovationscentrum, som utredaren kallar det, med
            en styrelse där riskinvesterare, teknikföretagare, etc. finns.
          </note>
          <note>
            NUTEK ses av utredaren som en lämplig ansvarig i ledningsfunktionen.
            Som ekonomisk bas talar man i utredningen om 100 miljoner kronor.
          </note>
          <note>
            Dessutom föreslår utredaren en för Sverige ny innovationsfond
            för kapitalplacerare -- öppen för obeskattade medel under exempelvis
            ett års tid.
          </note>
          <note>
            Kapitalet låses under fem tio år, och resultatet delas sedan
            ut till investerarna.
          </note>
          <note>
            Olika former av skattelättnader föreslås.
          </note>
          <note>
            Patentkostnaden blir avdragsgill för uppfinnare.
          </note>
          <note>
            Skattefria royaltyer under två år är ett bra sätt att belöna
            anställda och behålla uppfinningarna här i
          </note>
          <note>
            Sverige. Enskilda investeringar i innovationsobjekt föreslår
            utredaren görs avdragsgilla upp till en miljon gentemot inkomst
            av tjänst. Det tycker jag är ett förslag som väger mycket tungt.
          </note>
          <note>
            Bland övriga idéer och förslag kan nämnas inrättande av en patenteringsfond
            som ger finansiering mot återbetalning av royalty från uppfinnaren.
            Regeringen inrättar ett innovationsombud för stimulering av innovationer
            kopplade till stora infraprojekt. Med den lösningen tror man att
            det kan finnas mycket stora rationaliseringsvinster att göra.
            Satsningar på teknikbrostiftelser för att förbättra relationerna
            mellan uppfinnare, forskare och högskolor är andra förslag i utredningen.
          </note>
          <note>
            Slutligen föreslår utredaren instiftande av en årlig innovationsvecka
            i regeringens regi i samarbete med topporganisationer som t.ex.
            IVA, NUTEK
          </note>
          <note>
            och inte minst i samverkan med TV och pressmedier. Det är en
            som jag ser det viktig del i den nödvändiga satsningen för ett
            bättre innovationsklimat i Sverige, som kan säkra den fortsatta
            tillväxten och därmed välfärden.
          </note>
          <note type="speaker">
            Anf. 246 KARIN FALKMER (m):
          </note>
          <note>
            Herr talman! För att klara sysselsättning och tillväxt behöver
            vi en mängd nya entreprenörer som startar och driver företag i
            vårt land. Lika viktigt är det att de företag som vi redan har
            får motivation att utvecklas och växa.
          </note>
          <note>
            Det borde vara ett gemensamt intresse för alla politiker att
            skapa en jordmån för entreprenörskap som blir så näringsrik att
            nya och gamla företag kan våga sig upp ur jorden för att blomma,
            växa och befrukta den svenska ekonomin och därmed skapa sysselsättning.
          </note>
          <note>
            Vi behöver med andra ord företagare som finner det meningsfullt
            att bedriva verksamhet och vara arbetsgivare. Regeringen har alltifrån
            starten för två år sedan sett som en huvuduppgift att konsekvent
            och målmedvetet förbättra det av socialdemokraterna demolerade
            näringsklimatet.
          </note>
          <note>
            En av de första åtgärderna var, som ni minns, att avskaffa skatten
            på arbetande kapital i företagen.
          </note>
          <note>
            Totalt har vi hittills sänkt skatter på produktionen med nästan
            40 miljarder kronor. Vi har avreglerat och öppnat de offentliga
            monopolen för konkurrens. Vi har infört nyföretagarlån och skapat
            riskkapitalbolag. Vi har en gång för alla avskaffat löntagarfonderna.
            Få saker har mer negativt påverkat näringsklimatet i vårt land
            än dessa socialistiska fonder.
          </note>
          <note>
            Vi förbereder åtgärder för att ge uppfinnare och småföretagare
            bättre villkor i starten. Vi har tillsatt en särskild avregleringsdelegation
            och fortsätter att förenkla den regelmassa för företagande som
            så många mindre företag i dag upplever som en mycket tung ryggsäck
            att bära. Vi ser över de arbetsrättsliga bestämmelserna för att
            ta bort det som i praktiken fungerar hämmande och som är särskilt
            betungande för de mindre företagen.
          </note>
          <note>
            Vi har lagt fram förslag om förändringar i företagsbeskattningen
            för att ge samma möjligheter för egenföretagare att expandera
            och investera som för aktiebolagen.
          </note>
          <note>
            Vi förbereder förslag om förändringar i arbetslöshetsförsäkringen
            i avsikten att ytterligare ge småföretagen förbättrade incitament
            att driva verksamhet och anställa. Vi har gjort mycket annat.
            Med andra ord: Vi plockar bort hinder, gallrar och rensar. Undan
            för undan tar vi bort socialistiskt betingade bromsklossar som
            stoppat och hindrat tillkomsten av nya välbehövliga företag och
            jobb.
          </note>
          <note>
            Vi gör detta eftersom vi vet att det enda som långsiktigt kan
            klara sysselsättning och tillväxt är lönsamma företag. Vi gör
            det eftersom vi vet att de som kan skapa trygga jobb är entreprenörer
            och företagare som tillsammans med anställda driver lönsamma företag.
          </note>
          <note>
            Eftersom de nya arbetstillfällen som vi behöver för att få ner
            arbetslöshetstalen bara kan skapas genom att nya och gamla småföretag
            ges möjligheter att växa, borde alla partier i riksdagen medverka
            till att göra jordmånen så god som möjligt för de mindre företagen.
          </note>
          <note>
            Storföretagen utgör en omistlig trygg bas för vår ekonomi. Även
            om de ökar sin verksamhet, kan vi inte räkna med att de skall
            klara av att möta det ökande behovet av sysselsättningstillfällen
            --
          </note>
          <note>
            nyanställningar måste till för att lätta på arbetslöshetsbekymren.
          </note>
          <note>
            I vetskap om denna verklighet har företrädare för
          </note>
          <note>
            Socialdemokraterna inlett en charmoffensiv gentemot småföretagen.
            Man talar väl om småföretagens betydelse. Det låter förförande.
          </note>
          <note>
            Men mot bakgrund av tidigare socialdemokratiskt agerande är det
            inte särskilt trovärdigt. Detta framstår tydligt när vi tittar
            i facit. Under regeringens första två år har i stort sett varje
            förslag som syftat till att förbättra företagsklimatet motarbetats
            av socialdemokraterna.
          </note>
          <note>
            Nu kan vi skymta viktiga ljuspunkter, som visar att regeringens
            politik leder långsiktigt rätt.
          </note>
          <note>
            Exportsiffrorna har förbättrats, och flera svenska företag har
            flyttat verksamheten tillbaka till
          </note>
          <note>
            Sverige. Konkursvågen har dämpats. En gryende optimism börjar
            sprida sig i företagarleden. De lediga platserna har blivit fler.
          </note>
          <note>
            Uppgången på aktiemarknaden är också ett positivt tecken. I det
            sammanhanget måste jag säga att socialdemokraterna har en konstig
            inställning.
          </note>
          <note>
            Budskapet från socialdemokraterna att det är fult, omoraliskt
            och skumt att äga aktier påverkar näringsklimatet negativt. I
            stället borde budskapet till svenska folket lyda att den som har
            en slant över gör en bra insats om han eller hon stöder vårt näringsliv
            genom att placera pengarna i aktier. Det borde vara en självklarhet
            att den som säger sig vara mån om företagande och sysselsättning
            också uppmuntrar till stöd av näringslivet genom att uppmuntra
            till aktieinnehav.
          </note>
          <note>
            Socialdemokraterna kan öka sin trovärdighet gentemot småföretagen
            genom att visa att man menar allvar med senaste tidens fagra tal
            om småföretagens betydelse. Stöd förslagen om de för de mindre
            företagen så avgörande lättnaderna i arbetsmarknadslagstiftningen
            och de aviserade förändringarna i företagsbeskattningen till småföretagens
            fromma.
          </note>
          <note>
            Slut upp på vår sida. Låt oss tillsammans förmedla budskapet
            att det är fint och hedervärt att driva företag och att tjäna
            pengar. Det är nämligen bara i lönsamma företag som de långsiktigt
            trygga jobben finns.
          </note>
          <note type="speaker">
            Anf. 247 BIRGITTA JOHANSSON (s)
          </note>
          <note>
            replik:
          </note>
          <note>
            Herr talman! Karin Falkmer började sitt anförande med att säga
            att nya och gamla företag skall växa.
          </note>
          <note>
            Det tycker jag var ett positivt drag, för den inställningen har
            också vi självklart haft i alla de debatter som vi från socialdemokratisk
            sida har deltagit i.
          </note>
          <note>
            Karin Falkmer fortsatte med att räkna upp allt som har gjorts
            för att stimulera företagsamheten i
          </note>
          <note>
            Sverige sedan den borgerliga, moderatledda regeringen kom till.
            Då måste jag fråga: Hur många sysselsättningstillfällen har den
            här politiken givit
          </note>
          <note>
            Sverige och det svenska folket? Hur många konkurser har det blivit
            med den moderatledda regeringspolitiken? Det är frågor som jag
            vill ha svar på.
          </note>
          <note type="speaker">
            Anf. 248 KARIN FALKMER (m) replik:
          </note>
          <note>
            Herr talman! Jag tror att alla i Sverige är medvetna om att dagens
            kris har skapats under de senaste 20
          </note>
          <note>
            åren. Även om regeringen har åstadkommit en hel del, tar det
            lång tid att vända utvecklingen. Den socialdemokratiska regeringen
            misslyckades totalt med att forma ett positivt näringsklimat under
            den unikt utdragna högkonjunktur som rådde under 80-
          </note>
          <note>
            talet. Man lämnade efter sig ett arv av ekonomisk stagnation
            och stigande arbetslöshet. Höga skatter och skenande offentliga
            utgifter försvagade ekonomin och motverkade företagsamheten.
          </note>
          <note>
            Dessutom var socialdemokraternas negativa inställning till enskild
            företagsamhet direkt hämmande.
          </note>
          <note type="speaker">
            Anf. 249 BIRGITTA JOHANSSON (s)
          </note>
          <note>
            replik:
          </note>
          <note>
            Herr talman! Karin Falkmer fortsätter precis som en handelsresande
            som försöker att sälja en dålig vara när hon propagerar hur eländigt
            det har varit under de senaste 20 åren och hur bra det har blivit
            under de senaste två åren i svensk politik.
          </note>
          <note>
            Det finns många oförskämdheter i Karin Falkmers inlägg, och en
            vill jag ändå bemöta. Vi socialdemokrater har aldrig ansett att
            det är fult att tjäna pengar, för vi vet att när företagen har
            gjort vinster investerar de i att skapa nya sysselsättningstillfällen.
            Jag hoppas att Karin
          </note>
          <note>
            Falkmer på den punkten tar tillbaka sina oförskämdheter.
          </note>
          <note type="speaker">
            Anf. 250 KARIN FALKMER (m) replik:
          </note>
          <note>
            Herr talman! Dess värre är det verkligheten jag beskriver. Vi
            minns alla t.ex.
          </note>
          <note>
            löntagarfondsdebatten. Vi vet alla att socialdemokraterna faktiskt
            misslyckades med att forma ett positivt företagarklimat. Följden
            blev tragisk för Sverige. Många företag valde att flytta utomlands.
            Många småföretagare avstod från att starta verksamhet och anställa.
          </note>
          <note>
            Alla landets småföretagare som vi möter när vi är ute vittnar
            om hur de i praktiken motarbetats med orimligt höga skatter, byråkrati
            och snåriga regler.
          </note>
          <note>
            Det fagra talet om vikten av fler företag visade sig tidigare
            vara platt intet värt. Det har dess värre varit en misstänksam
            och missunnsam inställning hos socialdemokraterna gentemot småföretagen,
            något som även Göran Persson, socialdemokraternas företrädare
            i dessa frågor, har erkänt varit ett misstag.
          </note>
          <note type="speaker">
            Anf. 251 GUDRUN NORBERG (fp):
          </note>
          <note>
            Herr talman! ''Nu har det vänt. Sverige sjuder av framtidstro!''
            skrev Aftonbladet i början av sommaren. ''UPPÅT!'' skrev Dagens
            Industri med stora bokstäver nyligen.
          </note>
          <note>
            Det är bara ett par av alla de positiva rubriker som tidningarna
            fylls av. Men jag vill inte att ge en alltför glättig bild av
            situationen. Vi vet alla att arbetslösheten är alldeles för hög
            och att det inte går att i en handvändning avskaffa den.
          </note>
          <note>
            Jag tycker ändå att det finns anledning att citera
          </note>
          <note>
            Länsarbetsnämndens i Örebro
          </note>
          <note>
            Arbetsmarknadsutsikter för Örebro län.
          </note>
          <note>
            Länsarbetsnämnden borde väl vara politiskt ganska neutral och
            oberörd av vem som kan ta åt sig beröm eller kritik.
          </note>
          <note>
            Så här inleds rapporten. Jag citerar: ''Utvecklingen på arbetsmarknaden
            har nu nått en brytningspunkt.-- -- -- Inom exportindustrin har
            läget förbättrats påtagligt. Antalet industriföretag som förväntar
            sig ytterligare personalnedskärningar har minskat kraftigt sedan
            i våras. Rekryteringsbehovet stiger, om också långsamt. Utvecklingen
            berör inte bara exportföretagen utan också en del mindre företag
            i underleverantörsledet. Antalet inkomna och kvarstående varsel
            har fortsatt att minska hela året, främst inom industrin men även
            inom övriga sektorer.''
          </note>
          <note>
            Detta gäller situationen i Örebro län. Det länet är ett av de
            svårast drabbade länen när det gäller arbetslöshet i landet, men
            utsiktsrapporten skulle kunna vara hämtad från nästan vilket län
            som helst.
          </note>
          <note>
            Den är nog sanningen ganska nära. Det svenska näringslivets djupa
            svacka har nått botten och är på väg uppåt, men det är från ett
            djup som gör att det tar tid att nå ytan och det tar tid att ge
            betydande effekter på arbetslöshetsläget.
          </note>
          <note>
            I dag talar alla partier om småföretag -- åtminstone talar. Men
            om en företagarvänlig politik förts även av den socialdemokratiska
            regeringen under högkonjunkturtiden skulle svenskt näringsliv
            inte ha befunnit sig i nuvarande svåra situation.
          </note>
          <note>
            Den borgerliga regeringens viktigaste uppgift har varit att försöka
            dämpa utförsbacken för företagen.
          </note>
          <note>
            Skatter för näringslivet har sänkts med nästan 40
          </note>
          <note>
            miljarder kronor. Åtskilliga miljarder i nytt riskkapital har
            tillförts marknaden och ytterligare åtgärder planeras nu för särskilt
            de små företagen.
          </note>
          <note>
            Dessutom har de senaste två årens politik medfört en omvänd attityd
            mot företagare. I dag har t.o.m.
          </note>
          <note>
            Socialdemokraterna börjat förstå att företagen måste gå bra för
            att kunna behålla sina anställda.
          </note>
          <note>
            Den här regeringen visar företagaren uppskattning och tilltro,
            samtidigt som den försöker underlätta arbetet med att göra svenskt
            näringsliv konkurrenskraftigt. Och det är nu vad som nu sker och
            som är upphovet till de rubriker som jag inledde med.
          </note>
          <note>
            Nu går utvecklingen åt rätt håll, även om den än så länge går
            ganska långsamt. Frågan är vad som skulle hända om olyckan vore
            framme och det blev regeringsskifte vid nästa val. Socialdemokraterna
            har, även de, börjat tala väl om företagen. Men det tycks mer
            vara en läpparnas bekännelse än en inre övertygelse. För det är
            ju faktiskt så, att ni socialdemokrater röstar mot nästan alla
            förslag som innebär lättnader för företagen och som därmed skulle
            främja jobben. Låt mig ta några exempel:
          </note>
          <note>
            slopad omsättningsskatt på aktier,
          </note>
          <note>
            slopad moms på värdepapper,
          </note>
          <note>
            slopad skogsvårdsavgift,
          </note>
          <note>
            slopad allmän löneavgift,
          </note>
          <note>
            slopad avgift för vinstandel,
          </note>
          <note>
            sänkt särskild löneskatt,
          </note>
          <note>
            full kvittning för ränteutgifter,
          </note>
          <note>
            sänkt skatt på aktievinster,
          </note>
          <note>
            sänkt skatt på kapitalförsäkrningar och värdepappersfonder,
          </note>
          <note>
            lindrade regler för fåmansbolag,
          </note>
          <note>
            sänkt förmögenhetsskatt och avskaffad förmögenhetsskatt på arbetande
            kapital,
          </note>
          <note>
            sänkt arvsskatt,
          </note>
          <note>
            sänkt arbetsgivaravgift,
          </note>
          <note>
            sänkt särskild löneskatt,
          </note>
          <note>
            sänkta egenavgifter,
          </note>
          <note>
            slopad fastighetsskatt på kommersiella lokaler,
          </note>
          <note>
            sänkt energiskatt för industrin,
          </note>
          <note>
            sänkt dieselskatt och sänkt fordonsskatt för vissa fordon samt
          </note>
          <note>
            sänkt och slopad kilometerskatt.
          </note>
          <note>
            Hur många av dessa beslut har Socialdemokraterna röstat för?
            Knappast några. En del av dessa beslut ingår dessutom i krispaketen
            från i fjol och borde ha stötts av Socialdemokraterna, men jag
            är inte ens säker på att så har skett. Vad gör egentligen
          </note>
          <note>
            Socialdemokraterna för att förstärka svenskt näringsliv? När
            ni ägnar er åt företagarriksdag, är det blott och bart ett spel
            för galleriet. I
          </note>
          <note>
            verkligheten är ni mer av företagens motståndare än tillskyndare.
          </note>
          <note>
            Vad händer framöver? Jo, ni lovar riva upp beslut om förändringar
            i LAS. Ni vill avskaffa ungdomspraktikplatserna. Ni rasar över
            att dubbelbeskattningen av aktieutdelning avskaffas.
          </note>
          <note>
            Vilka delar i den kommande småföretagarpropositionen kommer ni
            verkligen att stödja? Jag förmodar att den kommer att antas trots
            Socialdemokraterna, inte tack vare.
          </note>
          <note>
            Jag förväntar mig att Socialdemokraterna nu talar om vad de verkligen
            konkret vill göra för att förbättra företagens situation och konkurrenskraft.
          </note>
          <note>
            Eftersom jag har 25 sekunder kvar på min taletid, vill jag ta
            upp en tråd som Birgitta Johansson tog upp, nämligen energifrågorna
            och elavregleringen.
          </note>
          <note>
            Hon sade att man inte får gehör för en parlamentarisk utredning.
            Departementet har faktiskt bjudit in en företrädare för samtliga
            riksdagspartier att delta i departementets arbete med att försöka
            lösa problemen och penetrera hur man skall kunna komma fram till
            en rimlig avreglering. Denna inbjudan har
          </note>
          <note>
            Socialdemokraterna tackat nej till.
          </note>
          <note type="speaker">
            Anf. 252 BIRGITTA JOHANSSON (s)
          </note>
          <note>
            replik:
          </note>
          <note>
            Herr talman! Gudrun Norberg är rädd för att olyckan skall vara
            framme nästa år. Jag hoppas att den olyckan verkligen inträffar.
            Jag är övertygad om att en socialdemokratiskt ledd regering kan
            hantera de stora viktiga frågor som vi står inför. Det handlar
            inte bara om enskildheter i politiken, utan det gäller att se
            helheten beträffande alla politikområden.
          </note>
          <note>
            Socialdemokratin och hela arbetarrörelsen har sedan begynnelsen
            varit en industriell organisation i den bemärkelsen att vi har
            varit tillskyndare av industrins tillkomst. Det kan historieboken
            visa
          </note>
          <note>
            Gudrun Norberg. Sedan är det av ideologiska skäl som Gudrun Norberg
            och jag inte har riktigt samma synsätt i fråga om fördelningspolitiken.
          </note>
          <note type="speaker">
            Anf. 253 GUDRUN NORBERG (fp)
          </note>
          <note>
            replik:
          </note>
          <note>
            Herr talman! Birgitta Johansson sade att
          </note>
          <note>
            Socialdemokraterna har varit tillskyndare av industrin. Det är
            därför förvånansvärt att industrin i Sverige befann sig i det
            svåra läge som den gjorde vid konjunkturnedgången. Man tålde inte
            att se företagens stora vinster under högkonjunkturstiden, utan
            man ville lägga på olika skatter och pålagor för att hålla nere
            vinsterna.
          </note>
          <note>
            Detta gjorde att företagen inte blev konkurrenskraftiga. De tappade
            marknad. Det är vad som har skett och det är det som är anledningen
            till den enorma konkursflod som har uppstått och som började redan
            tidigt på våren 1991, långt före valet. Detta ledde också till
            den stora arbetslöshet som vi nu har.
          </note>
          <note>
            Det går långsamt att vända skutan, men vi håller på att försöka
            att göra det. Jag vill gärna ha svar på mina frågor: Vilka av
            dessa beslut som har medfört lättnader för företagen har ni varit
            med och röstat för? Vilka sådana förslag kommer ni att stödja
            i fortsättningen? Vad är det som ni i handling vill göra för att
            svenskt näringsliv skall bli starkare, annat än att bara ta till
            vackra ord?
          </note>
          <note type="speaker">
            Anf. 254 BIRGITTA JOHANSSON (s)
          </note>
          <note>
            replik:
          </note>
          <note>
            Herr talman! Efter nästa år kommer vi att kunna ta till både
            vackra ord och handling när det gäller industripolitik och övriga
            politikområden.
          </note>
          <note>
            Jag vill bara påminna Gudrun Norberg om att
          </note>
          <note>
            Socialdemokraterna inte styr företagsamheten i
          </note>
          <note>
            Sverige. Den styrs av företagsledare:
          </note>
          <note>
            företagskvinnor och företagsmän. Vi försöker så långt möjligt
            att inte lägga oss i de spelregler som behövs för företagen. Men
            på Gudrun Norberg låter det ungefär som att det har suttit enbart
            socialdemokrater i varenda bolagsstyrelse och ställt till elände
            för svenskt näringsliv. Det kan väl ändå inte vara hennes mening.
          </note>
          <note type="speaker">
            Anf. 255 GUDRUN NORBERG (fp)
          </note>
          <note>
            replik:
          </note>
          <note>
            Herr talman! Efter nästa år skall vi få både ord och handling,
            sade Birgitta Johansson. Men snälla nån, ni måste väl ha förslagen
            nu! Ni borde ha förslag att presentera för väljarna. Hur skall
            de kunna rösta om de inte vet någonting om vilken företagspolitik
            som kommer att föras? Det räcker inte, Birgitta
          </note>
          <note>
            Johansson, att presentera förslagen efter nästa år.
          </note>
          <note>
            Ni måste ha er näringspolitik klar redan nu, så att ni kan svara
            på frågorna: Vad tänker ni göra för att svenskt näringsliv skall
            kunna återta sin konkurrenskraft, kunna frodas igen och kunna
            ge vinster?
          </note>
          <note type="speaker">
            Anf. 256 KJELL ERICSSON (c):
          </note>
          <note>
            Herr talman! Vi har i dag en rad olika problem att brottas med.
            De stora ekonomiska obalanserna i statens affärer, finanskrisen
            och den höga arbetslösheten är några av dessa problem. För att
            man skall kunna bekämpa arbetslösheten behövs det både långsiktiga
            och kortsiktiga lösningar. Vi bör då komma ihåg att grunden för
            en framgångsrik arbetslöshetsbekämpning är en sund ekonomi med
            livskraftiga och lönsamma företag.
          </note>
          <note>
            Det är därför synnerligen angeläget med åtgärder som ger riktiga
            jobb, vilket också har varit en ledtråd i regeringens arbete med
            olika näringspolitiska åtgärder. I detta arbete har småföretagen
            en nyckelroll, eftersom det är just i dem som flertalet av de
            nya jobben kommer att skapas.
          </note>
          <note>
            De åtgärder som har vidtagits har också en långsiktig bäring,
            bl.a. genom olika skatte- och avgiftssänkningar precis i enlighet
            med det som
          </note>
          <note>
            Gudrun Norberg tidigare räknade upp här. Därtill kommer också
            den förbättrade riskkapitalförsörjningen som bl.a. skett via
          </note>
          <note>
            Industri- och nyföretagarfonden.
          </note>
          <note>
            Regeringen kommer också inom kort att lägga fram ytterligare
            ett småföretagspaket med en sänkning av skatten för egenföretagare
            och fåmansbolag.
          </note>
          <note>
            Denna kategori har hittills haft en överbeskattning på ca 2,5
            miljarder kronor. Det var ju meningen att dessa skatter skulle
            ha tagits bort redan under förra året, men de fick då stryka på
            foten i krisuppgörelserna. Därför är det nu bra att det skapas
            rättvisa mellan olika företagsformer.
          </note>
          <note>
            I samma paket ingår också ett återinförande av kvittningsrätten.
            Den togs som bekant bort i samband med skattereformen 1990, vilket
            jag och många med mig anser var olyckligt. Många som vill starta
            eget företag vill kanske inte i ett inledningsskede säga upp sin
            anställning, utan de vill ha kvar sin inkomst som en trygghet.
            I många företag uppstår också i olika skeden underskott i verksamheten.
            Kan man då kvitta underskott av näringsverksamhet mot inkomst
            av tjänst är detta ett bra sätt att stärka företagets ekonomi.
          </note>
          <note>
            Införandet av kvittningsrätten kommer säkert också att medverka
            till att många nya företag skapas. Sammantaget innebär småföretagspaketet
            att möjligheterna att finansiera nya investeringar med eget kapital
            kommer att öka. Härtill kommer också insatser för uppfinnare och
            innovatörer som också är en viktig åtgärd i det rådande läget.
          </note>
          <note>
            Vi har också under det gångna året utrett utvecklingsfondernas
            framtida verksamhet.
          </note>
          <note>
            Utredningen, som har varit ute på remiss, slår fast att utvecklingsfonderna
            behövs även i framtiden.
          </note>
          <note>
            Det är viktigt att slå fast att utvecklingsfonderna skall reformeras
            och inte avvecklas. Jag vill inte föregripa den kommande propositionen,
            men jag vill ändå upprepa några av de principer för utvecklingsfonderna
            som jag tillsammans med
          </note>
          <note>
            Folkpartiets och kds representanter har anfört i ett särskilt
            yttrande.
          </note>
          <note>
            För det första att närheten mellan företag och fond är mycket
            viktig. Lokalkännedomen spelar en viktig roll. Därför anser vi
            att utvecklingsfonderna även fortsättningsvis i princip skall
            vara länsvisa.
          </note>
          <note>
            För det andra skall finansieringsverksamheten vara kvar. De medel
            som i dag finns i utvecklingsfondernas lånefonder skall bilda
            en fond som de regionala utvecklingsfonderna sedan har dragningsrätter
            till. Dragningsrätternas storlek bör bygga på dagens förhållanden
            i fonderna. I det rådande besvärliga finansiella läget med bl.a.
          </note>
          <note>
            bankkriser är det helt nödvändigt att utvecklingsfonderna får
            möjlighet att behålla finansieringsverksamheten. Helst vill jag
            också se en hopkoppling med nyföretagarfonden och att även beslut
            i nyföretagarärenden fattas ute i regionerna.
          </note>
          <note>
            För det tredje får inte den målgrupp som utvecklingsfonderna
            vänder sig till bli snävare.
          </note>
          <note>
            Behovet av nya företag kommer att vara stort. Det är därför viktigt
            att utvecklingsfondernas tjänster kan erbjudas till en bred målgrupp.
          </note>
          <note>
            För det fjärde skall landstinget vara kvar som en av huvudmännen
            i de framtida fonderna. Landstinget svarar i dag för en betydande
            del av utvecklingsfondernas driftskapital. Skulle dessa resurser
            försvinna, skulle basen för verksamheten bli alltför smal. Det
            är också bra om även näringslivet engagerar sig.
          </note>
          <note>
            För det femte skall styrelserepresentationen ha en lokal förankring
            med företrädare för staten, landstinget och näringslivet.
          </note>
          <note>
            Herr talman! Jag skulle även vilja ta upp en annan väsentlig
            näringspolitisk fråga. Det gäller vår svenska skogsnäring. Skogen
            är vår i särsklass förnämsta resurs. Den ger oss också den i särsklass
            största exportinkomsten. Men vi kan bli ännu bättre på att förädla
            vår skogsråvara. Det skulle ge ett bättre konkurrensläge på den
            internationella marknaden. Sverige bör sälja mera förädlade skogsprodukter
            och mindre bulkvaror. Därför är det viktigt med en förbättrad
            forskning kring träteknik och träfiber. Det behövs också en förbättrad
            utbildning av exempelvis arkitekter för få en mer omfattande användning
            av trä vid byggnationer.
          </note>
          <note>
            Det bör också satsas mer på biobränslen. Skogen är en mycket
            förnämlig förnybar energikälla som gynnar miljön och handelsbalansen.
            Den ger nya företag och därmed nya jobb.
          </note>
          <note>
            Herr talman! Jag skulle även vilja att man försöker med en försiktig
            stimulans för reparation av bostadshus. I våras infördes ett reparationsavdrag
            med 30 % av arbetskraftskostnaden. Detta är bra, men nu borde
            man kunna gå vidare och införa större avdrag, där även byggmateriel
            kan ingå. Jag tycker att man kanske kunde ge avdrag på upp emot
            100 000 kronor för reparationer av bostadshus.
          </note>
          <note>
            Slutligen vill jag ta upp en del av de ljuspunkter som vi kan
            glädjas över. Skatter och avgifter har sänkts, kronans depreciering
            har medfört ökad konkurrenskraft, produktiviteten har ökat, exportorderna
            har ökat, många företag har ett högt övertidsuttag. Svenska företag
            har nu ett bra konkurrensläge. Detta gör att vi börjar känna att
            framtidstron och tillförsikten kan börja återvända.
          </note>
          <note>
            Detta har stöd från Konjunkturinstitutet som skriver: För industrin,
            särskilt exportindustrin och industrinära delar av den privata
            tjänstesektorn, vänder konjunkturen uppåt i år. En hög tillväxt
            kan därför förutses för de två närmaste åren, då vi också räknar
            med en successiv förstärkning av den internationella konjunkturen.
          </note>
          <note>
            Detta visar alltså att det finns många goda ljuspunkter att ta
            vara på.
          </note>
          <note type="speaker">
            Anf. 257 CARL OLOV PERSSON (kds):
          </note>
          <note>
            Herr talman! Jag känner stor oro inför en eventuell olycka --
            ursäkta uttrycket -- dvs. en eventuell socialdemokratisk regering
            med Göran Persson som ansvarig för finans- och företagarpolitiken,
            särskilt med tanke på att han alltid är så säker på allt han säger.
            I kväll har Göran Persson deltagit i ett program i radion under
            rubriken ''Är Göran
          </note>
          <note>
            Persson den nya frälsaren för s?''
          </note>
          <note>
            Det finns bara en väg att gå för att bota den svenska sjukan:
            att människor på nytt blir entreprenörer.
          </note>
          <note>
            För detta krävs att politikerna blir mindre pompösa och inte
            längre inbillar sig att det är de som ordnar jobben.
          </note>
          <note>
            Vilka är det som ordnar jobben? När jag utanför
          </note>
          <note>
            Riksdagshuset emellanåt möter demonstranter för fler arbeten,
            brukar jag smyga mig fram till någon av dem och säga: Vilka tror
            ni vill bli era arbetsgivare?
          </note>
          <note>
            De arbetslösa har gått fel när de kommer till politikerna. Politikerna
            ordnar inga riktiga jobb.
          </note>
          <note>
            Det är inte heller deras uppgift. Politikernas uppgift är att
            lägga till rätta, så att entreprenörer känner sig uppmuntrade
            att göra arbetsgivarjobbet. I den mån politikerna ordnar jobb,
            drabbar det oss alla via skattsedeln. Dessutom handlar det ganska
            ofta om felsatsningar.
          </note>
          <note>
            Herr talman! Under vårsessionen besökte vi
          </note>
          <note>
            Uppfinnarföreningen. Där berättade man att man hade tusen uppfinningar
            som ingen ville ta itu med att producera. Under vårsessionen träffade
            vi också
          </note>
          <note>
            NUTEK, som hade tusen idéer på vilka man hade satsat mellan 50
            000 kronor och en miljon kronor, men som ingen ville göra någonting
            av. Det finns massor av idéer ute i företagen. Det finns också
            massor av idéer på universitet och högskolor. Vi exporterar uppfinningar
            och innovationer för 800--
          </note>
          <note>
            900 miljoner kronor netto. Detta skulle kunna representera 30--50
            miljarder kronor i produktion i
          </note>
          <note>
            Sverige. Men vi saknar alltså entreprenörer.
          </note>
          <note>
            Vi behöver nu en miljon nya jobb på tio år --
          </note>
          <note>
            100 000 nya jobb per år. De flesta säger att de skall komma genom
            småföretagen. Då krävs det att vi slutar att använda floskler
            och slagord och att vara rädda för sanningen. Vi måste hitta en
            samtalston och ett klimat, där vi lugnt och sansat kan förklara
            sambanden och få förståelse för vad som krävs för att vi skall
            få människor att bli arbetsgivare.
          </note>
          <note>
            Jag ställer oss alla inför frågan: Hur får vi nya entreprenörer
            som skall bli nya arbetsgivare?
          </note>
          <note>
            Den som i dag startar företag och skapar sysselsättning är ingen
            rik patron. Han eller hon är inte stark. Detta måste vi vara medvetna
            om. Den som skall bli företagare och som skall skapa jobb på fem,
            tio eller femtio års sikt, kanske startar hemma i källaren. Han
            kanske jobbar tre fyra timmar på kvällar och nätter. Dessutom
            jobbar han på helgerna, samtidigt som han arbetar för att få lön
            från ett annat företag. Han har dubbel arbetstid.
          </note>
          <note>
            Han har ingen semester eller fritid. När han misslyckas faller
            inga fallskärmar ut, och han kan inte se fram emot några fina
            pensionsförmåner.
          </note>
          <note>
            Möjligen lyckas han. Då kan det gå bra. Den nye arbetsgivaren
            tillhör definitivt inte frälset.
          </note>
          <note>
            I dag är alla de hundratusentals människor som är eller skall
            bli företagare den svaga parten. Det skall vi komma ihåg.
          </note>
          <note>
            Detta måste ni i socialdemokratin lära er förstå, om ni över
            huvud taget skall kunna vara med och medverka till att bygga ett
            samhälle med meningsfullt arbete åt alla. Ni kan inte bara prata
            och slå blå dunster i folk. Ni måste inse att när regeringen arbetar
            med trygghetslagarna sker det inte för att riva upp dem, utan
            det sker i stället för att skapa förutsättningar för en ny trygghet.
            Kom ihåg att det utan företag och företagare inte blir någon trygghet
            alls.
          </note>
          <note type="speaker">
            Anf. 258 MATS LINDBERG (s):
          </note>
          <note>
            Herr talman! Sverige befinner sig i en djup ekonomisk kris. Jag
            kan också konstatera att regeringen saknar en trovärdig näringspolitik.
          </note>
          <note>
            För att åstadkomma en positiv näringsutveckling i vårt land måste
            åtgärder sättas in på bred front. Vi socialdemokrater har tidigare
            i olika motioner redovisat förslag till åtgärder, som vi anser
            angelägna för att få fart på industrin i landet. Dessa insatser
            måste vara av såväl generell som selektiv art och ske både på
            kort och på lång sikt. Generella insatser görs genom satsningar
            på t.ex.
          </note>
          <note>
            infrastruktur, teknisk forskning och utveckling samt kompetenshöjning.
            Därutöver krävs andra åtgärder för att skapa gynnsamma betingelser
            för att stödja och utveckla både de små och de medelstora företagen.
          </note>
          <note>
            Vi har tidigare föreslagit att ett samlat näringspolitiskt program
            riktat till både de små och de medelstora företagen skall utarbetas.
          </note>
          <note>
            Programmet skall utformas i ett Europaperspektiv.
          </note>
          <note>
            En samordning måste ske med EG:s näringspolitik.
          </note>
          <note>
            Inom EG bedriver man i dag -- till skillnad från vårt land --
            en mycket aktiv näringspolitik, som bl.a.
          </note>
          <note>
            innebär satsningar på olika branschprogram till förmån för småföretagen.
            Vi bör på olika sätt försöka få delta i dessa projekt. I dag får
            vi inte det.
          </note>
          <note>
            Om inte, riskerar svenska företag att komma på efterkälken jämfört
            med de företag i Europa som utvecklas inom EG-samarbetet.
          </note>
          <note>
            Detta kräver dock att nationella program tas fram på olika områden.
            Som exempel kan jag nämna träteknik, skogsbruk, miljöteknik, transportteknik
            och verkstadsteknik. Men även program för svenska underleverantörer
            bör tas fram.
          </note>
          <note>
            Det är även viktigt att den svenska gruvindustrin kan utvecklas.
            För att gruvnäringen på sikt skall kunna överleva måste en fortlöpande
            satsning ske på baskartering och mineralprospektering. Ett
          </note>
          <note>
            Europaprogram måste vidare innehålla konkreta förslag om stöd
            och stimulans till de små och medelstora företagen när det gäller
            att komma ut på den europeiska marknaden. Det handlar här om kunskapsstöd
            av olika slag, t.ex. hjälp med marknadsföring, utbildning för
            förbättrade språkkunskaper och ökad förståelse för kulturella
            skillnader. Också information om EES-avtalets möjligheter att
            bl.a. kunna konkurrera om offentlig upphandling inom EG måste
            ges.
          </note>
          <note>
            Det är således av största vikt för svenskt näringsliv att rejäla
            satsningar sker på småföretagen. Många har här talat om bristen
            på utveckling av de svenska företagen under lång tid med socialdemokratiskt
            styre. Det är inte sant. Vi har aktivt satsat på småföretagen.
            Detta har också inneburit att arbetslösheten har hållits nere.
          </note>
          <note>
            Herr talman! Det är oerhört viktigt att man tar till vara de
            utvecklingskrafter som finns hos småföretagen och att man stimulerar
            tillkomsten av nya företag. Här kan vi konstatera att riskkapitalförsörjningen
            är ett betydelsefullt inslag.
          </note>
          <note>
            För lång tid framöver kommer bristen på riskvilligt kapital att
            vara stor.
          </note>
          <note>
            För att fullfölja de uppgifter som är förknippade med ett starkt
            stöd till småföretagen behövs också en kompetent och kraftfull
            statlig aktör. NUTEK
          </note>
          <note>
            har haft och har en viktig uppgift här. Dess roll är att främja
            nyföretagande och utveckla befintliga små och medelstora företag.
            Regeringen väljer nu att på olika sätt avveckla NUTEK:s resurser.
            Detta kommer vi socialdemokrater att motsätta oss.
          </note>
          <note>
            Ett viktigt inslag när det gäller att bevara och stimulera de
            små företagen är också att utveckla de regionala utvecklingsfonderna
            och inte avveckla dem, vilket regeringen uppenbarligen vill. Dessa
            fonder kan på olika sätt bidra till att stödja och stimulera det
            regionala näringslivet, särskilt då de små företagen. Även stödet
            till uppfinnarverksamheten är viktigt för utvecklingen.
          </note>
          <note>
            En annan väsentlig åtgärd för att förbättra klimatet för småföretagen
            är att effektivt bekämpa den ekonomiska brottsligheten. Ekobrottsligheten
            undandrar tiotals miljarder kronor från beskattning. Den snedvrider
            konkurrensen i näringslivet och undergräver samhällsmoralen.
          </note>
          <note>
            Satsningar behövs också på tillämpad teknisk forskning och utveckling.
            Småföretagen måste ges stöd för att kunna höja tekniknivån och
            hämta hem ny teknologi.
          </note>
          <note>
            Herr talman! Vi socialdemokrater har således på många punkter
            lagt fram konkreta åtgärdsförslag.
          </note>
          <note>
            Dess värre har alla våra yrkanden som gällt småföretag blockerats
            av den borgerliga riksdagsmajoriteten. Det är tragiskt mot bakgrund
            av att regeringen har velat uppträda som de små företagens allra
            bästa vän. Vi behöver samverkan --
          </note>
          <note>
            inte motsättning -- kring småföretagarfrågorna.
          </note>
          <note type="speaker">
            Anf. 259 KARIN FALKMER (m) replik:
          </note>
          <note>
            Herr talman! Det är med blandade känslor som man lyssnar på Mats
            Lindberg, som efterlyser regeringens näringspolitik. Regeringen
            har, som jag beskrev i mitt anförande, gjort avsevärda insatser
            för att underlätta för företagen i vårt land.
          </note>
          <note>
            Vi satsar dessutom på en förbättrad konkurrenspolitik för att
            förbättra den teknologiska infrastrukturen. Vi gör också andra
            infrastruktursatsningar. Privatiseringen av statliga företag är
            en annan del av denna näringspolitik. I
          </note>
          <note>
            stort sett allt detta motsätter sig
          </note>
          <note>
            Socialdemokraterna.
          </note>
          <note>
            Jag kan hålla med Mats Lindberg om att det är viktigt att svenska
            företag och småföretag får samma spelvillkor för att komma med
            i EG:s småföretagarprogram. Men då skall vi politiker för sjutton
            ta bladet från mun och tala om för svenska folket hur viktigt
            det är för sysselsättning, välfärd och företagande i vårt land
            att Sverige blir medlem i EG.
          </note>
          <note>
            Socialdemokraterna duckar i debatten. Det är dags att ni går
            ut och öppet förklarar för era väljare vikten av ett EG-medlemskap.
          </note>
          <note>
            Mats Lindberg talade också om satsningar på småföretagen. Men
            varför säger ni då så konsekvent nej till alla förslag som regeringen
            har lagt fram för att underlätta företagande och entreprenörskap
            i vårt land?
          </note>
          <note type="speaker">
            Anf. 260 MATS LINDBERG (s) replik:
          </note>
          <note>
            Herr talman! Det är viktigt att Karin Falkmer förstår vad som
            händer i fråga om småföretagen.
          </note>
          <note>
            Småföretagen i Sverige lider i dag inte av skattebördans tyngd.
            Vad de lider av är att de har för få produkter att sälja. Det
            är viktigt att Karin
          </note>
          <note>
            Falkmer och flera i denna kammare förstår att vi politiker kan
            bidra med stimulanser för att få i gång verksamheten. Vi har lagt
            fram förslag på det området vid ett flertal tillfällen. Karin
            Falkmer m.fl. har alltid motarbetat dem.
          </note>
          <note>
            Det är också viktigt att notera det tonläge som
          </note>
          <note>
            Karin Falkmer använder i debatten. Det finns anledning att diskutera
            dessa frågor och inte bara hänvisa till att den socialdemokratiska
            regeringen har misskött småföretagspolitik och företagande.
          </note>
          <note>
            Det är inte sant. Vi har haft en situation med hög sysselsättning
            i Sverige under lång tid med socialdemokratiskt styre. Det var
            först när vi fick en borgerlig regering som det blev en helomvändning.
          </note>
          <note type="speaker">
            Anf. 261 KARIN FALKMER (m) replik:
          </note>
          <note>
            Herr talman! Sanningen är den att nedgången i svensk ekonomi
            och konkursvågen startade långt innan den borgerliga regeringen
            fick ansvaret. Vi övertog ett arv från den socialdemokratiska
            regeringen som vi nu försöker bemästra. Det kommer att ta tid
            för oss. Det ni har ställt till med under 20 års tid tar naturligtvis
            lång tid att reparera.
          </note>
          <note>
            Det viktigaste vi gör nu är att vi ger småföretagen, entreprenörerna
            och företagarna i Sverige, signaler att det är viktigt att driva
            företag, att det är hedervärt att vara företagare och att det
            är bra att dessa företag tjänar pengar.
          </note>
          <note>
            När det gäller socialdemokratiska regeringars politik kan vi
            bara nämna symbolfrågan löntagarfonder. Vi behöver inte gå djupare
            in på det som företagen upplevt som ett direkt motarbetande av
            deras verksamhet under den röda perioden. Här har vi nu vänt på
            kuttingen. Vi vill ge svenska företagare bra villkor och fasta
            spelregler.
          </note>
          <note>
            De opinionssiffror som finns i dag utgör ett hot.
          </note>
          <note>
            Hotet om att det eventuellt blir en socialdemokratisk regering
            igen, som kommer att bedriva samma gamla politik som socialdemokratiska
            regeringar har gjort tidigare, gör att det i dag finns företagare
            som, trots att de skulle vilja anställa folk, avvaktar. De väntar
            och tvekar. Det tycker jag är tråkigt. Där skulle ni kunna hjälpa
            till, Mats Lindberg, genom att t.ex.
          </note>
          <note>
            stödja vårt förslag om förändringar i LAS, som är så väsentliga
            för de mindre företagen. Det skulle vara en bra signal från er
            att ni, om ni kommer till makten, verkligen står för alla de fina
            ord som ni uttalar i dessa dagar om småföretagens betydelse.
          </note>
          <note>
            Upp till bevis!
          </note>
          <note type="speaker">
            Anf. 262 MATS LINDBERG (s) replik:
          </note>
          <note>
            Herr talman! Har inte tanken slagit Karin Falkmer att opinionssiffrorna
            i sig är ett bevis för det missnöje som nästan alla människor
            och många företagare känner över den politik som förs i dag?
          </note>
          <note>
            När man träffar företagare är det oerhört många som säger: Det
            förs ingen näringspolitik i Sverige i dag. Det finns anledning
            för Karin Falkmer att fundera över vad opinionssiffrorna egentligen
            innebär.
          </note>
          <note>
            Det är faktiskt en mytbild som sprids runt omkring
          </note>
          <note>
            LAS-frågan. Det förslag som man nu verkar komma att lägga fram
            kommer inte att innebära något annat än ett gissel för de medelstora
            svenska företagen. Jag tycker att det finns anledning för alla
            som har tänkt lägga fram förslag i den riktningen att fundera
            över om detta är rätt medicin för företagen och framför allt att
            prata med företagen om det. Ni kommer att få svaret: Nej. Det
            är viktigt, tror jag, att de som skall lagstifta om detta också
            funderar över konsekvenserna.
          </note>
          <note type="speaker">
            Anf. 263 GUDRUN NORBERG (fp)
          </note>
          <note>
            replik:
          </note>
          <note>
            Herr talman! Det är kanske föga konstruktivt att här diskutera
            historia, men jag gör det eftersom
          </note>
          <note>
            Mats Lindberg här försöker vara något slags besserwisser och
            tala om för oss andra hur det är.
          </note>
          <note>
            Hans historieskrivning är inte riktig.
          </note>
          <note>
            Mats Lindberg säger att arbetslösheten och konkurserna har uppstått
            sedan det blev en borgerlig regering. Detta är fel. Det kan man
            lätt bevisa, och Mats Lindberg vet att det är fel. Han vet att
            den utvecklingen påbörjades långt före regimskiftet i Sverige
            och före valet 1991. Den berodde naturligtvis på konjunkturfallet
            och på att vi dessförinnan hade ett försvagat näringsliv. Vi hade
            ett enormt utflöde av investeringskapital i
          </note>
          <note>
            Sverige. Om man besökte företag och frågade om de ville investera
            fick man svaret: Ja, vi skall nog investera, men inte i Sverige.
            Det gällde nästan vilket företag man än besökte.
          </note>
          <note>
            Det var den näringspolitik som
          </note>
          <note>
            Socialdemokraterna förde som ledde till detta.
          </note>
          <note>
            Men nu säger man att det inte förs någon näringspolitik i Sverige.
            Det är faktiskt enbart snack!
          </note>
          <note>
            Ni säger att ni vill vidta åtgärder. Det gäller t.ex.
          </note>
          <note>
            infrastruktur, säger Mats Lindberg. Men infrastruktursatsningar
            som är mångdubbelt större än vad de var under den socialdemokratiska
            tiden sker nu i Sverige. För resten skall jag roa mig med att
            gå in i protokollet och se efter om ni ens här i riksdagen har
            stött förslagen om de kraftiga infrastruktursatsningar som nu
            genomförs.
          </note>
          <note>
            Nej, Socialdemokraterna har ingen egen näringspolitik. Ni säger
            att ni begär ett samlat program för småföretagen. Det är hela
            den socialdemokratiska näringspolitiken -- att begära ett program!
            Det kan vem som helst göra. Men vi har också vidtagit åtgärder
            -- jag räknade förut upp en hel mängd. Det är betydligt mer handlingskraftigt
            än att säga att man begär ett program!
          </note>
          <note type="speaker">
            Anf. 264 MATS LINDBERG (s) replik:
          </note>
          <note>
            Herr talman! Konkurser är ju någonting naturligt i företagsvärlden.
            Konkurser har alltid funnits och kommer alltid att finnas. Gudrun
            Norberg förstår säkert vad jag menar: Den ökning av antalet konkurser
            som har skett under de senaste åren har i stor utsträckning berott
            på att den borgerliga regeringen inte på något sätt har stimulerat
            efterfrågan. Ökningen har i stor utsträckning också berott på
            att det inte har funnits riskvilligt kapital, framför allt i företag
            som är etablerade. Det är också någonting som jag tror att de
            flesta av de borgerliga ledamöterna känner till. Men varför har
            man inte gjort någonting åt detta?
          </note>
          <note type="speaker">
            Anf. 265 GUDRUN NORBERG (fp)
          </note>
          <note>
            replik:
          </note>
          <note>
            Herr talman! Nu skulle jag vilja veta vad det är
          </note>
          <note>
            Mats Lindberg vill stimulera för att få i gång efterfrågan. Hur
            skall stimuleringen gå till? Det är så lätt att i debatten säga:
            Vi skall stimulera. Skall ni öka budgetunderskottet eller skall
            ni stimulera på något annat sätt? Ni har tidigare talat om en
            momssänkning. Göran Persson sade inte ett ord om momssänkning
            i debatten i dag.
          </note>
          <note>
            Vad skall ni stimulera?
          </note>
          <note>
            Mats Lindberg säger att rikskapital inte tillförs marknaden.
            10 miljarder i riskkapital har tillförts marknaden under dessa
            två borgerliga regeringsår.
          </note>
          <note>
            Man kan inte kritisera regeringen utan att komma med något eget
            förslag. Talar man om stimulans skall man tala om vad det är för
            stimulans. Räkna upp de åtgärder som ni vill vidta för att stärka
            näringslivet så att det blir fler jobb!
          </note>
          <note type="speaker">
            Anf. 266 MATS LINDBERG (s) replik:
          </note>
          <note>
            Herr talman! Jag skall börja med att ta upp riskkapitalet. Regeringsbeslutet
            innebar att riskkapitalet skulle vara strikt kommersiellt. Vad
            innebär det? Jo, det innebär att det skall bli avkastning redan
            då man lånar ut pengarna. Det är inget riskkapital.
          </note>
          <note>
            Man har dragit in kapital från utvecklingsfonderna.
          </note>
          <note>
            Man har inte sett till att det har kommit ut pengar i systemet.
            Det är orsaken till att företagen har gått i konkurs. En del företag
            skall gå i konkurs. Det är naturligt. Men det är brist på riskvilligt
            kapital.
          </note>
          <note>
            Gudrun Norberg säger att vi inte har talat om vad vi vill stimulera.
            Det har vi visst gjort. Det finns ingen anledning för mig att
            här rapportera vilka åtgärder vi skall vidta. Hon nämnde själv
            momssänkningen.
          </note>
          <note>
            Jag tror att Gudrun Norberg mycket väl vet vilka åtgärder som
            vi har vidtagit och som vi är beredda att fortsätta att vidta,
            även om Göran Persson inte sade det i dag. Han har också ledsnat
            på att upprepa detta, eftersom han inte har fått något gehör för
            det.
          </note>
          <note type="speaker">
            Anf. 267 KJELL ERICSSON (c) replik:
          </note>
          <note>
            Herr talman! Mats Lindberg beskriver det som att den här regeringen
            inte har gjort någonting och att den tidigare regeringen gjorde
            allt som gick att göra. Det stämmer inte med verkligheten. Det
            förstår alla som lyssnar på detta.
          </note>
          <note>
            Han tog också upp detta med att man höll nivån på arbetslösheten
            nere under den här tiden. Det var kanske inte så märkligt. Det
            var ju den längsta högkonjunktur som vi någon gång har haft. Det
            var en kolossal överhettning. Det var i stället svårt att hitta
            arbetskraft. Det snurrade på ganska fort. Men under de här åren
            samlade man tyvärr inte i ladorna för att ha till de litet magrare
            år som skulle komma.
          </note>
          <note>
            Man spekulerade och byggde många gånger upp luftslott. Det har
            gjort att kraschen blev desto hårdare.
          </note>
          <note>
            Den här bubblan sprack redan 1989 när alla kriser uppstod. Sedan
            har det egentligen varit ett fritt fall för den svenska ekonomin.
            Det har varit svårt att hejda.
          </note>
          <note>
            Mats Lindberg säger att man inte har vidtagit några generella
            åtgärder i fråga om infrastruktur. Precis som Gudrun Norberg sade
            har det gjorts stora insatser när det gäller vägar och järnvägar.
            Jag tror att alla som har rest i Sverige den här sommaren har
            kunnat se att många vägprojekt är på gång överallt.
          </note>
          <note>
            Dessa insatser gör det också lättare att nå olika delar av landet.
            På det viset hjälper man näringslivet. Det ger också sysselsättning
            i ett svårt läge. Många entreprenörer har fått jobb.
          </note>
          <note>
            Vi fattade ett beslut i våras om mycket omfattande forskning
            och utveckling som är bra för det här landet. Där kommer också
            träteknisk forskning att ingå, som ni känner till.
          </note>
          <note>
            EG:s småföretagsprogram tycker vi allihop är jättebra. Vi arbetar
            på att komma ikapp med den biten också.
          </note>
          <note>
            Utvecklingsfonderna skall icke avvecklas. De skall reformeras.
            Jag tog i mitt anförande upp vilka principer som bör gälla för
            dem i fortsättningen.
          </note>
          <note>
            Utvecklingsfonderna är de viktigaste aktörerna som vi har i vårt
            land som verkar på regional nivå.
          </note>
          <note>
            Det har vidtagits en mängd åtgärder som gynnar småföretagen och
            också ger dem möjligheter att i framtiden investera för eget kapital.
          </note>
          <note>
            Det är viktiga saker som har gjorts.
          </note>
          <note>
            Jag tror att man måste tänka på den ekonomiska politiken totalt.
            Nu kan det bli en balans i statens affärer som på sikt också får
            ner räntan ännu mer.
          </note>
          <note>
            Den höga räntan har varit en farsot för företagen och också för
            enskilda. Nu har vi en politik som gör att det blir sänkt ränta.
            Därmed är det också lättare att stimulera.
          </note>
          <note type="speaker">
            Anf. 268 MATS LINDBERG (s) replik:
          </note>
          <note>
            Herr talman! Kjell Ericsson påstår att jag skulle ha sagt att
            den nuvarande regeringen inte gjort någonting som varit bra för
            småföretagandet. Men jag har t.o.m. i tidigare debatter sagt att
            regeringen har presenterat förslag som varit bra för småföretagen.
            Om Kjell Ericsson har fått uppfattningen att jag sagt att ingenting
            som gjorts har varit bra, så är det fel.
          </note>
          <note>
            Den omfördelning som har skett mellan de stora och de små företagen
            har sin grund i att de små företagen har en svår ekonomisk situation.
            En skattelättnad ger ingen effekt för småföretagen,
          </note>
          <note>
            Kjell Ericsson. Småföretagens problem är inte skatten. Vad de
            vill är att tjäna pengar, och de är beredda att betala skatt.
            Internationellt sett har vi i Sverige en mycket låg företagsbeskattning
            -- det är det bara att konstatera.
          </note>
          <note>
            Regeringen och näringsministern har mycket klart deklarerat att
            utvecklingsfonderna skall läggas ned.
          </note>
          <note>
            Här måste jag ge Bengt Wittbom en eloge -- tyvärr har han nu
            lämnat kammaren. Han har fört den här debatten på ett sätt som
            gör att vi socialdemokrater i rätt mycket kan vara överens med
            honom, och det tycker jag är bra. Men näringsministerns grundtes
            var faktiskt att utvecklingsfonderna skulle läggas ner. Sådant
            glömmer inte jag, och det tror jag inte heller att någon annan
            här i kammaren gör.
          </note>
          <note type="speaker">
            Anf. 269 KJELL ERICSSON (c) replik:
          </note>
          <note>
            Herr talman! Det är bra då att Mats Lindberg sagt att regeringen
            har gjort bra saker. Det tackar vi för.
          </note>
          <note>
            När man bl.a. genom en sänkning av skatter och avgifter ger småföretagen
            bättre förutsättningar, är det naturligtvis en fördel för dessa.
            Småföretagarna säger själva att de nu få möjligheter att växa
            genom att investera med eget kapital. Vi vet att de dessutom måste
            få ökad tillgång till riskkapital. Det har de fått, och här kommer
            det att vidtas ytterligare åtgärder.
          </note>
          <note>
            Jag har hela tiden hävdat att utvecklingsfonderna skall vara
            kvar, reformeras och utvecklas. Det har jag många gånger sagt
            i denna kammare. De principer jag drog upp i det här fallet bör
            också gälla. Här finns en stor del av riskkapitalförsörjningen,
            som är mycket viktig för småföretagen i de olika länen. Vidare
            gör närheten att det kan förekomma bra kontakter mellan utvecklingsfonderna
            och småföretagen när det gäller rådgivningen.
          </note>
          <note>
            Vi har hela tiden drivit linjen att utvecklingsfonderna inte
            skall avvecklas utan reformeras. Det har vi gång på gång slagit
            fast här i kammaren.
          </note>
          <note type="speaker">
            Anf. 270 MATS LINDBERG (s) replik:
          </note>
          <note>
            Herr talman! Kjell Ericsson och jag har en ganska likartad syn
            på många av dessa frågor. Det var synd att han inte kunde ta replik
            på Karin Falkmers anförande -- det var egentligen mot henne han
            borde ha riktat sin replik. Moderaterna har i dessa frågor en
            helt annan uppfattning än vad både jag och Kjell Ericsson har.
          </note>
          <note>
            Anf. 271 CARL OLOV PERSSON (kds)
          </note>
          <note>
            replik:
          </note>
          <note>
            Herr talman! Kedjebrevssystemet på 80-talet gick åt pipan, Mats
            Lindberg. Nu vill ingen sitta där med
          </note>
          <note>
            Svarte Petter -- alla vill slippa ifrån ansvaret för det som
            hände då.
          </note>
          <note>
            Det talas varmt för att riskkapital skall fixas fram.
          </note>
          <note>
            Jag tycker att ett bra mycket enklare sätt vore att något lindra
            beskattningen av småföretagen, så att de själva kan ''fixa fram''
            riskkapital.
          </note>
          <note>
            Småföretagarna tycker kanske inte att det är så roligt att vända
            sig till utvecklingsfonderna och alla möjliga andra institutioner
            och ansöka om pengar, utan de vill med egna medel få företagen
            att växa och därmed skapa ökad produktion och sysselsättning.
            Jag tycker att det skulle vara mycket skönare att kunna hjälpa
            till på det sättet och få en lindrigare beskattning.
          </note>
          <note>
            Mats Lindberg säger att socialdemokraterna inte har haft någon
            skev inställning till företagande.
          </note>
          <note>
            Mona Sahlin säger att socialdemokraterna har haft en konstig
            syn på företagande. Jag har också tyckt så. Jag hoppas verkligen
            att det inte är så längre.
          </note>
          <note>
            Jag har svårt att tro att vi skall lyckas lösa landets problem
            med hjälp av att småföretagarna nyanställer folk. Det kräver att
            politiker från alla håll och kanter förstår att småföretagarna
            vill ha så litet krångel som möjligt och så stor frihet som möjligt.
            Det krävs ett riktigt bra företagsklimat där företagarna känner
            sig uppmuntrade.
          </note>
          <note>
            Undersökningar visar att småföretagare vill ha lindringar när
            det gäller LAS.
          </note>
          <note type="speaker">
            Anf. 272 MATS LINDBERG (s) replik:
          </note>
          <note>
            Herr talman! Carl Olov Persson tar upp frågan om den glada yran
            under 80-talet. Jag delar uppfattningen att det gjordes många
            misstag under
          </note>
          <note>
            80-talet. Men det skulle ha varit klädsamt om politiker som nu
            anklagar oss socialdemokrater för att inte ha gjort något åt detta,
            under de åren hade ställt sig upp och varit beredda att vidta
            ågärder som skulle ha eliminerat delar av det som hände i slutet
            av 80-talet. Men jag hörde inget då. Ingen av dem som nu är uppe
            i talarstolarna och predikar om detta syntes till under den tiden.
            Ansvaret till att
          </note>
          <note>
            Svarte Petter existerar delar vi med oerhört många andra. Det
            är inte bara socialdemokraterna som skall ta ansvaret.
          </note>
          <note>
            Anf. 273 CARL OLOV PERSSON (kds)
          </note>
          <note>
            replik:
          </note>
          <note>
            Herr talman! Det är inte särskilt konstruktivt att tala om det
            som har varit. Frågan är om vi kan lita på att socialdemokraterna
            i framtiden verkligen kommer att ha denna inställning att entreprenörer
            är något viktigt. Vi måste satsa på dem för att få sysselsättning.
          </note>
          <note type="speaker">
            Anf. 274 MATS LINDBERG (s) replik:
          </note>
          <note>
            Herr talman! Carl Olov Persson kan vara helt övertygad om att
            vi är beredda att, precis som vid alla andra tillfällen, ta ett
            stort ansvar. Vi har gjort det efter misslyckanden som har skett
            i tidigare borgerliga regeringar. Vi är beredda att göra det ännu
            en gång. Men någon gång skulle det också vara klädsamt om de som
            har försatt oss i denna situation vore beredda att långsiktigt
            hjälpa till att räta upp den. Vi är beredda att göra detta flera
            gånger.
          </note>
          <note>
            Anf. 275 BENGT DALSTRÖM (nyd)
          </note>
          <note>
            replik:
          </note>
          <note>
            Herr talman! Mats Lindberg gav oss mycket godis om socialdemokratins
            förträfflighet att kommentera jämfört med det nuläge vi har i
            dag inom näringslivet -- då speciellt i fråga om arbetslösheten.
            Tror jag det! Ni är ansvariga för uppbyggnaden av en ofantlig
            offentlig sektor som verkligen sugit upp arbetskraften och skapat
            så orimliga kostnader som samhället i dag inte klarar av. Dessa
            kostnader måste åtgärdas.
          </note>
          <note>
            Det är dessa områden ni har satsat på. Denna improduktiva satsning
            får vi i dag ta konsekvenserna av. Samtidigt, Mats Lindberg, skrämde
            den kapital- och företagsfientliga politiken som ni drev under
            80-talet den svenska industrin utomlands. Under en treårsperiod,
            1987--1989, skapade svenska företag 130 000 nya jobb utomlands.
          </note>
          <note>
            Talet om att socialdemokratin stöder småföretagaren måste anses
            vara föga trovärdigt enligt min uppfattning. Inget av regeringens
            förslag till olika lättnader för småföretagen under det senaste
            halvåret har gått igenom utan stöd från Ny demokrati. Ni har regelmässigt
            röstat mot den typen av förslag.
          </note>
          <note>
            Nu skall det bli intressant att följa ert ställningstagande till
            de kommande förslagen om olika skattelättnader för småföretagen
            som är på gång. Handen på hjärtat: En positiv samverkan i dessa
            frågor skulle betyda ofantligt mycket för omvärldens inställning
            till Sverige. Det är vad vi behöver i dag -- trovärdighet och
            en långsiktig ekonomisk satsning.
          </note>
          <note type="speaker">
            Anf. 276 CATARINA RÖNNUNG (s):
          </note>
          <note>
            Herr talman! Det är märkvärdigt tyst i landet om följande trista
            faktum. Småhusbranschen, en av landets viktigaste basnäringar,
            håller på att duka under, snabbare och brutalare än någonsin varvsoch
            tekoindustrierna. 30 000 människor av 40 000
          </note>
          <note>
            som arbetat där har redan fått sparken. Det har skett under 90-talet,
            väl att märka, och många gånger i småföretag, apropå föregående
            debatt.
          </note>
          <note>
            En framtida marknad för småhus finns givetvis i
          </note>
          <note>
            Sverige, även om nuläget är dystert. Människor kommer alltid
            att efterfråga småhus. Bygg- och byggmaterielbranschen kommer
            alltid att behövas.
          </note>
          <note>
            En väl fungerande byggnadsindustri är den motor för hemmamarknaden
            som får fart på produktionen av insatsvaror och möbler. Och det
            är hemmamarknaden som just nu sviktar. Det är från denna som människor
            drivs ut i arbetslöshet. Vi befinner oss i en djup lågkonjunktur
            och kommer att stanna där längre än nödvändigt om inte regeringen
            sätter in stimulansåtgärder.
          </note>
          <note>
            Jag anklagar regeringen för att ha drivit en ideologiskt enögd
            politik och alltför hårdhänt och drastiskt skurit i subventionerna
            till byggmarknaden. 80 miljarder skall bort i stöd under en tioårsperiod.
            Efter år 2000 skall den privata marknaden ensam avgöra den enskildes
            bostadsstandard. Socialdemokraterna kommer aldrig att tolerera
            något sådant. För oss är en god bostad en social rättighet.
          </note>
          <note>
            Botten är inte nådd ännu om inte något görs.
          </note>
          <note>
            Arbetslösheten ligger på 30 % och väntas stiga.
          </note>
          <note>
            Fler trähustillverkare kan få slå igen. Den region jag representerar
            -- Vetlanda, hjärtat i småhusbranschen -- har till dags dato förlorat
            890
          </note>
          <note>
            arbetstillfällen. Kommunen och dess invånare är hårt drabbade.
          </note>
          <note>
            Regeringen har ett ansvar för denna utveckling. Jag kräver en
            bättre tingens ordning. Det är bråttom --
          </note>
          <note>
            mycket bråttom. Att vänta med åtgärder och utvärdering av branschen
            till 1995 är för sent.
          </note>
          <note>
            Träindustriarbetareförbundet har en kravlista enligt följande:
          </note>
          <note>
            Förläng ROT-programmet till 1996, och förstärk insatserna.
          </note>
          <note>
            Stoppa indragningarna av bostadssubventionerna.
          </note>
          <note>
            Se till att kreditförsörjningen till byggprojekt fungerar.
          </note>
          <note>
            Satsa på forskning och utveckling i träindustrin.
          </note>
          <note>
            Säkra träindustrins tillgång till högkvalitativ råvara.
          </note>
          <note>
            Vidta åtgärder som gör det möjligt att öka exporten.
          </note>
          <note>
            Sveriges trähusfabrikanters riksförbund anser att de krav på
            kommunal borgen som infördes för nystartade byggen 1992 skall
            slopas och att kreditgarantins andel av garantiunderlaget skall
            öka.
          </note>
          <note>
            Det som Åke Gustavsson och jag framfört i en motion, att bundet
            bistånd skulle användas till att förmedla svenskt trähuskunnande
            och husexport till Chekboksary i Ryssland, är fortfarande en idé
            att ta fasta på. Ants Surkuusk, vd för Myresjöhus, är inne på
            liknande tankegångar. Baltikum behöver också vår hjälp för återuppbyggnad.
            För en kostnad av 1 miljard i bistånd skulle småhusindustrin kunna
            tillhandahålla 2 500 lägenheter. Minst 10 000
          </note>
          <note>
            människor skulle få en god bostad och ca 2 000
          </note>
          <note>
            sättas i arbete här hemma.
          </note>
          <note>
            Trähusindustrin har yrkeskunniga människor som vill arbeta och
            tillgång till goda råvaror.
          </note>
          <note>
            Hemmamarknaden måste fås att fungera bättre och inte som nu ligga
            för fäfot. Nya marknader i
          </note>
          <note>
            Baltikum och Östeuropa kan bli tillgängliga.
          </note>
          <note>
            Herr talman! Skall vi verkligen acceptera att dessa resurser
            inte tas till vara? Skall vi verkligen acceptera detta samhällsekonomiska
            slöseri?
          </note>
          <note>
            (forts. prot. 7)
          </note>
          <note>
            6 § Bordläggning
          </note>
          <note>
            Anmäldes och bordlades
          </note>
          <note>
            Propositionerna
          </note>
          <note>
            1993/94:28 Fortsatt giltighet av lagen om försöksverksamhet med
            kooperativ hyresrätt
          </note>
          <note>
            1993/94:30 En strategi för biologisk mångfald
          </note>
          <note>
            1993/94:45 Uppskovsregler vid bostadsbyten, m.m.
          </note>
          <note>
            1993/94:48 Handlingsoffentlighet hos kommunala företag
          </note>
          <note>
            1993/94:51 Överföring och mottagande av flyktingar från f.d.
            Jugoslavien m.m.
          </note>
          <note>
            1993/94:53 Förbud beträffande viss avkodningsutrustning
          </note>
          <note>
            1993/94:54 Ersättning åt författare m.fl. för utlåning av deras
            verk genom bibliotek m.m.
          </note>
          <note>
            budgetåret 1993/94
          </note>
          <note>
            1993/94:64 Bidrag till Stiftelsen Utbildning
          </note>
          <note>
            Nordkalotten, m.m.
          </note>
          <note>
            1993/94:71 Ändringar i trafikskadelagen m.m.
          </note>
          <note>
            1993/94:73 Förvaltningen av Svenska kyrkans finansförmögenhet
          </note>
          <note>
            7 § Anmälan om frågor
          </note>
          <note>
            Anmäldes att följande frågor framställts
          </note>
          <note>
            den 12 oktober
          </note>
          <note>
            1993/94:43 av Kenneth Attefors (nyd) till kommunikationsministern
            om finansieringen av
          </note>
          <note>
            Öresundsbron:
          </note>
          <note>
            Det kommer då och då oroande rapporter om fördyrningar när det
            gäller Öresundsbron.
          </note>
          <note>
            Eurotunnel (under den engelska kanalen) kostar ca
          </note>
          <note>
            9 miljarder pund. Denna finansieras och byggs utan några som
            helst statliga garantier. Ny demokrati är anhängare av en fast
            förbindelse över Öresund.
          </note>
          <note>
            Dagens brobeslut innebär att staten inte skall gå in med medel.
            Bron skall betalas med avgifter. Detta förefaller alltmer osäkert.
            Ny demokrati kommer inte att i nuvarande avtalsform bidra till
            beslut som gör att staten måste tillskjuta medel. Skall statliga
            medel tillskjutas, skall nya beslut tas innan byggets start. Alltför
            ofta står staten med Svarte Petter i hand och anses som den ständiga
            mjölkkon.
          </note>
          <note>
            Min fråga blir:
          </note>
          <note>
            Vilka löften ger kommunikationsministern
          </note>
          <note>
            Sveriges riksdag att inte riksdagen med dagens broavtal behöver
            tillskjuta medel för att täcka brokonsortiets överbyggkostnader?
          </note>
          <note>
            1993/94:44 av John Andersson (-) till jordbruksministern om s.k.
            rotsnurr:
          </note>
          <note>
            När täckrotsplantor började användas i det svenska skogsbruket
            var dessa plantors rotsystem omslutna av papper. Det har nu visat
            sig att detta papper medförde att plantans rotsystem inte har
            fått en normal utveckling. Resultatet blev vad som kallas rotsnurr.
          </note>
          <note>
            Det är många privata skogsägare som hörsammat råd och anvisningar
            från den statliga myndigheten -- Skogsvårdsstyrelsen -- och planterat
            dessa plantor. Risken finns nu att omplanteringar måste göras,
            när dessa plantor nu dör eller blåser omkull. Det handlar här
            inte enbart om stora extrakostnader utan också om förlorade decennier
            i skogstillväxt.
          </note>
          <note>
            Min fråga till jordbruksministern:
          </note>
          <note>
            Är jordbruksministern beredd att ta nödvändiga initiativ för
            att omfattningen av det s.k. rotsnurret klarläggs så, att ansvars-
            och skadeståndsfrågan kan få sin lösning?
          </note>
          <note>
            8 § Kammaren åtskildes kl. 22.30.
          </note>
          <note>
            Förhandlingarna leddes
          </note>
          <note>
            av talmannen från sammanträdets början t.o.m. 6
          </note>
          <note>
            § anf. 29 (delvis),
          </note>
          <note>
            av förste vice talmannen därefter t.o.m. anf. 65
          </note>
          <note>
            (delvis),
          </note>
          <note>
            av andre vice talmannen därefter t.o.m. anf. 155
          </note>
          <note>
            (delvis),
          </note>
          <note>
            av talmannen därefter t.o.m. anf. 198 (delvis),
          </note>
          <note>
            av andre vice talmannen därefter to.m. anf. 244
          </note>
          <note>
            (delvis),
          </note>
          <note>
            av tredje vice talmannen därefter till sammanträdets slut.
          </note>
        </div>
      </body>
    </text>
  </TEI>
</teiCorpus>
