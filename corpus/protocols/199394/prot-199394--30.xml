<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 199394</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 199394</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-199394--30</head>
          <docDate when="1993-11-25">1993-11-25</docDate>
        </div>
      </front>
      <body>
        <div>
          <note>
            1 § Justering av protokoll
          </note>
          <note>
            Justerades protokollet för den 19 november.
          </note>
          <note>
            2 § Nya ersättare för riksdagsledamöter
          </note>
          <note>
            Upplästes och lades till handlingarna följande från valprövningsnämnden
            inkomna
          </note>
          <note>
            Berättelse om granskning av bevis för ersättare för riksdagsledamöter
          </note>
          <note>
            Till valprövningsnämnden har från
          </note>
          <note>
            Riksskatteverket inkommit bevis om att till nya ersättare i Stockholms
            kommuns riksdagsvalkrets för socialdemokratiska ledamöter fr.o.m.
            den 19
          </note>
          <note>
            november utsetts Erkki Tammenoksa,
          </note>
          <note>
            Skärholmen, och Lena Karlsson, Årsta, (båda s).
          </note>
          <note>
            Valprövningsnämnden har denna dag granskat bevisen och därvid
            funnit att de blivit utfärdade i enlighet med 15 kap. 1 § vallagen.
          </note>
          <note>
            Stockholm den 23 november 1993
          </note>
          <note>
            Lars Tottie
          </note>
          <note>
            Sven-Georg Grahn
          </note>
          <note>
            3 § Hänvisning av ärenden till utskott
          </note>
          <note>
            Föredrogs och hänvisades
          </note>
          <note>
            Proposition
          </note>
          <note>
            1993/94:77 till konstitutionsutskottet
          </note>
          <note>
            Skrivelse
          </note>
          <note>
            1993/94:95 till bostadsutskottet
          </note>
          <note>
            Motionerna
          </note>
          <note>
            1993/94:Sk5--Sk31 till skatteutskottet
          </note>
          <note>
            Meddelande om samlad votering
          </note>
          <note>
            Andre vice talmannen meddelade att de på föredragningslistan
            upptagna ärendena skatteutskottets betänkande 1993/94:SkU13, konstitutionsutskottets
            betänkande 1993/94:KU9, finansutskottets betänkande 1993/94:FiU2,
            socialförsäkringsutskottets betänkanden
          </note>
          <note>
            1993/94:SfU3, SfU4, SfU5 och SfU8, trafikutskottets betänkanden
            1993/94:TU2, TU3,
          </note>
          <note>
            TU4 samt näringsutskottets betänkande
          </note>
          <note>
            1993/94:NU5 skulle avgöras i ett sammanhang efter avslutad debatt.
          </note>
          <note>
            4 § Ändringar i beskattningen av vissa oljeprodukter
          </note>
          <note>
            Föredrogs
          </note>
          <note>
            Skatteutskottets betänkande
          </note>
          <note>
            1993/94:SkU13 Ändringar i beskattningen av vissa oljeprodukter
            (prop. 1993/94:79).
          </note>
          <note>
            Andre vice talmannen konstaterade att ingen talare var anmäld.
          </note>
          <note>
            (Beslut fattades efter 14 §.)
          </note>
          <note>
            5 § Kommunala frågor
          </note>
          <note>
            Föredrogs
          </note>
          <note>
            Konstitutionsutskottets betänkande
          </note>
          <note>
            1993/94:KU9 Kommunala frågor.
          </note>
          <note type="speaker">
            Anf. 1 HARRIET COLLIANDER (nyd):
          </note>
          <note>
            Herr talman! Det här betänkandet behandlar kommunala frågor.
            Ny demokrati har en annan uppfattning än utskottet på ett flertal
            punkter. Det gäller det kommunala partistödet, närvarorätten i
            kommunala styrelser och nämnder, sammanträdesformer i kommunal
            nämnd, folkomröstningar och kommunal upplåning.
          </note>
          <note>
            När det gäller stödet till politiska partier har vi den välbekanta
            uppfattningen att stödet skall halveras under en period av tre
            år. Det är inte bra att politiker beviljar förmåner till sina
            egna partier, men det bör finnas ett visst allmänt stöd för att
            undvika ekonomiskt inflytande i politiken från andra särintressen.
            Det fulla partistöd som finns i dag anser vi försvårar politisk
            dynamik, utveckling och förnyelse.
          </note>
          <note>
            När det gäller grundstödet till partier anser vi att det skall
            fördelas med fasta belopp lika för alla partier. I dag är grundstödet
            differentierat i förhållande till antalet mandat i fullmäktige.
            Det innebär att större partier gynnas och mindre partier missgynnas.
            Vi i Ny demokrati ifrågasätter om förfarandet inte innebär ett
            otillbörligt gynnande av större partier och sålunda ett brott
            mot likställighetsprincipen i kommunallagen; alltså lika grundstöd
            till alla partier.
          </note>
          <note>
            Små partier som fått mandat i kommunalvalet har enligt kommunallagen
            inte automatiskt rätt till plats i nämnd eller styrelse, inte
            ens till en insynsplats. Det avgörs av fullmäktige. Resultatet
            av frivilligheten är på sina håll avskräckande. Det finns exempel
            på fullmäktige som tagit över halva mandatperioden på sig innan
            man har lämnat svar på begäran om insynsplats från Ny demokrati.
            Jag vet inte om andra små partier har varit utsatta för liknande
            behandling. Jag kan bara konstatera att den av lagstiftaren förutsatta
            frivilligheten fungerar dåligt, och det bör riksdagen göra något
            åt. Det kan riksdagen göra genom att komplettera kommunallagen
            med kommunallagskommitténs förslag om observatörsplats i styrelse.
          </note>
          <note>
            Vi menar vidare att personkretsen kan vidgas i fråga om vilka
            som skall få närvarorätt i nämnder och styrelser. Den rätten anser
            jag skall vidgas till att omfatta icke förtroendevalda som har
            föreslagits av sitt parti. Syftet med de ändringar som vi föreslår
            när det gäller närvarorätten är att stärka demokratin och de små
            partiernas möjligheter att fullgöra väljarnas uppdrag.
          </note>
          <note>
            Två av Ny demokratis reservationer är till förmån för två socialdemokratiska
            motioner som ligger i linje med vår politiska uppfattning. Den
            ena gäller framlidne Kent Carlssons motion om telefonsammanträden
            i kommunal nämnd. Enligt kommunallagen får brådskande ärenden
            avgöras av ordförande eller en särskilt utsedd ledamot. Jag förstår
            inte varför nämndledamöterna i ett sådant läge inte kan få sammanträda
            per telefon. Detta skall naturligtvis inte gälla för sekretessbelagda
            ärenden.
          </note>
          <note>
            I konstitutionsutskottet finns uppfattningen att demokratin bara
            kan utövas om förtroendevalda kommer samman och träffas. Jag har
            personligen stor erfarenhet av telefonsammanträden med många inkopplade,
            och min uppfattning är att sådana sammanträden blir både billiga
            och effektiva. Varför kommuner inte kan spara pengar genom att
            genomföra vissa sammanträden per telefon är för mig en gåta. Att
            ställa in sammanträden i den grad som nu sker ute i kommunerna
            är en sämre lösning ur demokratisk synpunkt än att anordna telefonsammanträden.
          </note>
          <note>
            Den andra socialdemokratiska motionen, som Ny demokrati stöder,
            är den av Lena Boström om kommunal upplåning. Många kommuner lånar
            i dag till driften i stället för att rationalisera och effektivisera
            verksamheten så att budgeten är i balans. Vem skall betala? --
            I värsta fall blir det nästa generation. Därför är det dags att
            i kommunallagen införa restriktioner för underbalanserade budgetar.
          </note>
          <note>
            Herr talman! På grund av kammarens arbetsbelastning yrkar jag
            härmed bifall till endast tre av Ny demokratis reservationer,
            nämligen nr 1,
          </note>
          <note>
            2 och 4.
          </note>
          <note type="speaker">
            Anf. 2 BENGT HURTIG (v):
          </note>
          <note>
            Herr talman! Det här betänkandet kan man kanske också kalla för
            ett normalt s.k. avslagsbetänkande som har samlat upp 20 motioner
            från den allmänna motionstiden. Det finns 27 yrkanden som har
            avslagits, men ett yrkande har faktiskt lett till ett tillkännagivande.
            I flera fall avslås motionen med hänvisning till pågående utredningar,
            och då särskilt Lokaldemokratiutredningen. Vi kan alltså förvänta
            oss att många av dessa frågor kommer tillbaka.
          </note>
          <note>
            Efter att mitt parti i många år har drivit frågan om att de skiftarbetande
            och andra med oregelbunden arbetstid måste få bättre lagligt stöd
            för ledighet för förtroendeuppdrag är det bara för oss att nu
            glädjas åt att frågan har fått ett fall framåt.
          </note>
          <note>
            Om vi vill hjälpa till att vitalisera den kommunala demokratin
            måste alla kommunmedborgare verkligen ha en riktig chans att delta
            i kommunala sammanträden vare sig dessa ligger på dagtid eller
            kvällstid. Som lagen nu är skriven har inte alla i praktiken denna
            självklara rättighet. Om man t.ex.
          </note>
          <note>
            skall jobba natt före ett fullmäktigemöte har man inte haft laglig
            rätt att vara ledig från jobbet för att kunna sova den natten.
            Skall man delta i fullmäktige måste man alltså göra det på den
            tid då man skulle ha sovit. För den nattarbetande får detta samma
            effekt som om man skulle ha förlagt fullmäktigemötet till natten
            för de dagtidsarbetande. Samma problem uppstår givetvis också
            om skiftarbetet inträffar på natten efter fullmäktigemötet.
          </note>
          <note>
            Det är heller inte alldeles ovanligt att en del ledamöter lämnar
            fullmäktige som pågår sent på kvällen för att de skall gå till
            ett nattskift som de inte fått ledigt från någon timme.
          </note>
          <note>
            Dessa förhållanden är givetvis inte bra för den kommunala demokratin.
          </note>
          <note>
            Den nu uppkomna viljan hos utskottet att försöka hjälpa till
            med att lösa dessa problem måste också betyda att vi tar oss en
            funderare på principen om ersättning för förlorad arbetsförtjänst
            och om sammanträdesarvoden. Om jag förstått
          </note>
          <note>
            Lokaldemokratiutredningen rätt är man beredd att slopa kommunernas
            skyldighet att ge ersättning för förlorad arbetsförtjänst. Skälet
            till detta uppges vara att arvodena för dem som inte har ett arbete
            har en tendens att gå ner när kraven på ersättning för förlorad
            arbetsförtjänst ökar.
          </note>
          <note>
            Men om människor får ledigt på till mötet angränsande arbetstid
            uppstår risken att man i alla fall inte ansöker om sådan ledighet
            av privatekonomiska skäl. I stället sitter man trött och eländig
            på det kommunala mötet.
          </note>
          <note>
            Jag måste säga att jag är mycket skeptisk till avskaffandet av
            ersättning för förlorad arbetsförtjänst. Ett sådant avskaffande
            hjälper inte den kommunala demokratin.
          </note>
          <note>
            När det gäller frågan om att se över rätten till ledighet för
            kommunalt förtroendevalda fick jag ett positivt svar av civilministern
            så sent som i tisdags.
          </note>
          <note>
            Detta tyder på att en långhalning av frågan kanske kan undvikas.
          </note>
          <note>
            Självfallet är jag inte nöjd med sakernas tillstånd ute i kommunerna
            i fråga om den lokala demokratin. När det gäller de små partiernas
            arbetsvillkor kan viktiga förändringar och förbättringar ske.
            I och med målstyrningsmodellerna blir arbetet i nämnder och styrelser
            allt viktigare. I en del nämnder och styrelser räcker inte småpartiernas
            representation till för att de av egen kraft skall kunna nå in
            i alla viktiga nämnder och styrelser.
          </note>
          <note>
            Möjligheten för fullmäktige att bevilja en förtroendevald rätt
            att delta i nämndmöte och få sin mening antecknad i protokollet
            finns enligt 4 kap.
          </note>
          <note>
            23 § kommunallagen. Men möjligheten utnyttjas alltför sällan.
            I en kommun med många småpartier kan den situationen uppstå att
            en rätt stor del av befolkningen saknar företrädare som har möjlighet
            att djupare tränga in i frågorna. De får nöja sig med att delta
            i beslut om rambudget och övergripande mål som behandlas i fullmäktige.
          </note>
          <note>
            Jag vill med detta markera att jag känner sympati för Harriet
            Collianders reservation 2 vad avser mom. 9.
          </note>
          <note>
            Jag sade att jag är långt ifrån nöjd med den kommunala demokratin.
            Den tycks, anser jag, vara på väg att spåra ur i en rad avseenden.
            Till de problemen finns det anledning att återkomma när vi behandlar
            frågor om den lokala demokratin. Jag tror att vi här i kammaren
            kommer att få många rejäla debatter om vart vi är på väg när det
            gäller folkstyret när aktuella propositioner kommer.
          </note>
          <note>
            Det som oroar mig mest är nog att kommunalt anställda i allt
            större omfattning känner rädsla för att på sin fritid delta i
            politisk verksamhet, särskilt -- naturligtvis -- om det i denna
            verksamhet ingår kritik mot kommunens politik.
          </note>
          <note>
            Med individuella lönesystem och en friare tillämpning av LAS
            samt med mindre av regleringar av behörighetsvillkor för olika
            tjänster har den kommunala maktelitens ställning stärkts.
          </note>
          <note>
            Kraven på lojalitet gentemot kommunen som arbetsgivare har spritt
            en iskall vind på de kommunala arbetsplatserna, som ofta är de
            största arbetsplatserna i kommunerna.
          </note>
          <note>
            Den kommunalpolitiska debatten blir därmed dämpad. Ibland tystnar
            vissa anställda helt.
          </note>
          <note>
            Likheterna med forna tiders brukspatronsvälde är ibland påtagliga.
            En del offentliganställda frågar sig om de över huvud taget törs
            protestera mot försämringar om de vill ha sina jobb kvar.
          </note>
          <note>
            Självfallet skall anställda vara lojala mot beslut som fattas
            i demokratisk ordning -- i den meningen att de skall fullgöra
            det jobb som åläggs dem. Men denna lojalitet får inte drivas därhän
            att en offentliganställd inte kan vara kritisk mot moderat politik
            i moderatstyrda kommuner och mot socialdemokratisk politik i socialdemokratiskt
            styrda kommuner.
          </note>
          <note>
            Man kan fråga sig i vilka kommuner som t.ex.
          </note>
          <note>
            vänsterpartister skall söka offentliga tjänster om den här ordningen
            utvecklas. I så fall får vi i vårt parti försöka få makten i t.ex.
            Pajala, och sedan får vi väl flytta dit.
          </note>
          <note>
            I den privata sektorn kan man ju numera få sparken om man i sin
            politiska gärning som förtroendevald tar upp synpunkter som är
            kritiska mot den egna arbetsgivaren. Ett förfärande exempel i
            det här avseendet är det som har inträffat vid Värö Bruk.
          </note>
          <note>
            En av våra partimedlemmar med kommunalt förtroendeuppdrag har
            nämligen avskedats på grund av att man ansett att han i sin politiska
            gärning har varit illojal mot företaget. Detta är fullständigt
            oacceptabelt. Ännu sämre blir det naturligtvis om detta sprider
            sig till den offentliga sektorn.
          </note>
          <note>
            I föreliggande betänkande behandlas en motion om kommunalt vårdnadsbidrag.
            Den motionen har avstyrkts. Naturligtvis är jag i det avseendet
            överens med utskottets majoritet. Däremot finns det skrivningar
            som är förhållandevis positiva till det kommunala vårdnadsbidraget.
            Men det kommunala vårdnadsbidraget kommer inte att innebära en
            lösning på de problem som man härmed tror sig kunna lösa. Detta
            har jag markerat i ett särskilt yttrande.
          </note>
          <note type="speaker">
            Anf. 3 OLA KARLSSON (m):
          </note>
          <note>
            Herr talman! Vi har här att behandla ett antal motioner från
            den allmänna motionstiden. De allra flesta av dem avstyrks av
            utskottet med hänvisning till den fortsatta beredningen av
          </note>
          <note>
            Lokaldemokratiberedningens betänkande. Jag tycker att det ändå
            finns skäl att något kommentera de meningsskiljaktigheter som
            har dykt upp i utskottet.
          </note>
          <note>
            Den kommunala självstyrelsen är en av hörnstenarna i den svenska
            demokratiska modellen. För att den skall fungera krävs det bl.a.
          </note>
          <note>
            att vi riksdagsledamöter inte i onödan petar i detaljer på områden
            där de kommunala politikerna bäst känner till vardagen och detaljerna.
          </note>
          <note>
            Till de områdena hör självfallet nivån på det kommunala partistödet.
            Jag håller med Harriet
          </note>
          <note>
            Colliander och Ny demokrati om att partistöden bör reduceras.
            Jag har själv drivit den frågan i min hemkommun, Karlskoga kommun.
            Men det kan inte vara riksdagens sak att reglera nämnda nivå i
          </note>
          <note>
            Laxå, i Degerfors eller i Västerås. Självfallet ankommer det
            på den kommunala nivån att driva de här frågorna och att fatta
            erforderliga beslut.
          </note>
          <note>
            Snarare är det viktigt att vi politiker på alla nivåer --
          </note>
          <note>
            såväl i landsting och kommuner som här i riksdagen -- lär oss
            att vi inte skall plottra i detaljer på områden som andra bättre
            kan sköta. Vissa partiers och politikers regleringsiver på alla
            nivåer har snarare bidragit till de problem som Sverige står inför.
          </note>
          <note>
            Till denna sjuka hör också detta med att sätta upp regler för
            andra -- regler som vi själva inte kan följa.
          </note>
          <note>
            Dit hör Ny demokratis förslag om förbud mot kommunal upplåning.
            Jag tycker att det vore både genant och litet löjeväckande om
            riksdagen fattade ett sådant här beslut. Nej, låt oss ta ut bjälken
            ur vårt eget öga innan vi petar i grandet i vår nästas.
          </note>
          <note>
            I och för sig tror jag att budgetunderskottet ganska snart skulle
            försvinna om vi lät kommunerna spara i landstingens budgetar och
            landstingen i riksdagens samt om vi sparade i kommunernas budgetar.
          </note>
          <note>
            Skämt åsido -- för att lättare kunna lösa problemen med prioriteringar
            bör vi snarare starkare betona sambandet och kopplingen mellan
            ansvar och befogenheter. Vill vi att kommunpolitiker skall ta
            ett större ansvar för sina budgetar krävs det att de har befogenheter
            att prioritera och att välja.
          </note>
          <note>
            Här är mycket gjort. Det nya statsbidragssystemet, utan en mängd
            specialregler, har gjort det betydligt lättare för de kommunala
            nivåerna att hitta de verksamhetsformer som passar just dem, inte
            statsbidragssystemen.
          </note>
          <note>
            Mot den bakgrunden är det, herr talman, beklämmande att vi i
            utskottet inte kunde komma längre i frågan om den kommunala vårdnadsersättningen.
            Att göra det möjligt för kommunal vårdnadsersättning vore att
            ge kommunpolitikerna ytterligare ett verktyg att välja på när
            de skall bevaka sina kommuninnevånares intressen och behov.
          </note>
          <note>
            Det innebär inte att det blir kommunal vårdnadsersättning i varje
            kommun. Det innebär att vi flyttar beslutanderätten till en nivå
            som har lättare att bedöma de lokala behoven.
          </note>
          <note>
            Det måste kännas konstigt för folkpartister i
          </note>
          <note>
            Örebro att de inte är betrodda att själva fatta de beslut som
            gäller barnomsorgen i Örebro. Att i andra sammanhang hylla subsidiaritetsprincipen
            men här säga att kommunfolket inte riktigt förstår detta går inte
            ihop. Det måste finnas väsentligare frågor för oss riksdagsledamöter
            att ägna oss åt än att peta och plottra i detaljer på den kommunala
            nivån.
          </note>
          <note>
            Vad gäller kommunala folkomröstningar tror vi att det är värdefullt
            att finna fler sätt för folkviljan att slå igenom, särskilt om
            vi skulle få fyraåriga valperioder.
          </note>
          <note>
            Bengt Hurtig tar upp möjligheten för fler att delta i det demokratiska
            livet. Det är ett viktigt och angeläget problem. Men det är ett
            problem som inte alldeles enkelt löses lagstiftningsvägen. Det
            är inte bara skiftarbetare som har de här problemen.
          </note>
          <note>
            Det gäller människor som har arbeten med lagackord, det gäller
            människor som jobbar där det är svårt att hitta ersättare. Det
            kan gälla barnmorskor, läkare och andra. Det gäller inte minst
            ensamföretagare. Här tycker jag att utskottet har stannat för
            ett bra förslag. Men jag tror att man i varje kommun måste titta
            på möjligheter att förlägga sammanträden och annat så att det
            går lätt att finna de praktiska lösningarna.
          </note>
          <note>
            Herr talman! Mot denna bakgrund yrkar jag bifall till utskottets
            hemställan.
          </note>
          <note type="speaker">
            Anf. 4 BENGT HURTIG (v) replik:
          </note>
          <note>
            Herr talman! Det är bra att vi kan underlätta för en grupp, nämligen
            skiftarbetarna, de med obekväma arbetstider. Sedan finns det andra
            åtgärder som kan vidtas för andra som har problem. Över huvud
            taget kan detta vara inkörsporten till en mer generös tillämpning
            av ledighetsreglerna för olika arbetstagare.
          </note>
          <note>
            Det förvånar mig faktiskt litet när Ola Karlsson lägger ut texten
            om hur viktigt det är att bevara det kommunala självstyret. Sedan
            1991 har det faktiskt kommit en rad regler som mycket kraftfullt
            reglerar vad kommunerna skall göra. Det gäller inte minst den
            offentliga upphandlingen. Där har vi fått ett par propositioner
            som utvidgar reglerandet av upphandlingen kraftigt och ger en
            detaljreglering.
          </note>
          <note>
            Regelverket har blivit mycket mer omfattande och komplicerat.
          </note>
          <note>
            En annan sak är konkurrenslagstiftningen, där staten inte verkar
            ha särskilt stort förtroende för de kommunala politikernas möjligheter
            att upphandla affärsmässigt. Den principen gäller för övrigt för
            all upphandling.
          </note>
          <note>
            Skolpengen är ett annat exempel där man kraftigt styr kommunernas
            möjligheter på skolans område.
          </note>
          <note>
            Vi har också fått en nämnd för offentlig upphandling.
          </note>
          <note>
            I praktiken upplever sig nog kommunerna ha blivit mer reglerade
            under de senaste två åren.
          </note>
          <note>
            Anf. 5 HARRIET COLLIANDER (nyd)
          </note>
          <note>
            replik:
          </note>
          <note>
            Herr talman! Ola Karlsson sade att självstyrelseprincipen gäller
            i kommunerna. Det gör den förvisso. Den är helig för många. Det
            innebär att man inte skall peta i detaljerna. En detalj är att
            politiker själva beviljar sig partistöd.
          </note>
          <note>
            Den detaljen skall man inte ha några synpunkter på. Det synsättet
            tycker jag är litet bekymmersamt.
          </note>
          <note>
            Det är också en demokratifråga hur partistöden fördelas. Jag
            kan bara konstatera att Moderaterna är ett stort parti som gynnas
            av det sätt som grundstödet fördelas på.
          </note>
          <note>
            Ola Karlsson förstod inte heller mina bekymmer inför de underbalanserade
            budgetar som finns i kommunerna nu. Det tycker jag är litet märkligt
            för att komma från moderathåll. Jag tycker att det är mycket bekymmersamt
            att man lånar till drift och övervältrar kostnaderna på kommande
            generationer, det må vara såväl i staten som i kommunen.
          </note>
          <note>
            Tidigare fanns en rekommendation om ett kommunalt förmögenhetsskydd
            och även ett krav på budgetbalans. Detta måste man införa igen.
            Jag sade i mitt anförande inte att jag vill ha ett förbud för
            upplåning, men det måste finnas restriktioner för hur det får
            se ut. Vi behöver bara titta på t.ex.
          </note>
          <note>
            Haninge kommun.
          </note>
          <note>
            Detta leder till att man måste öppna för kommunala folkomröstningar
            på ett helt annat sätt.
          </note>
          <note>
            Om de folkvalda inte lyckas med ekonomin och att upprätthålla
            standarden i kommunerna måste de lämna till folket att få säga
            sin mening om stora övergripande frågor som skattehöjningar, vilket
            kan bli fallet när man tar bort det kommunala skattetaket.
          </note>
          <note>
            När det gäller den kommunala vårdnadsersättningen tycker jag
            att det var bra att man sade nej. Vi har som bekant i Ny demokrati
            ett helt annat system, som skulle innebära att man sparar 21 miljarder
            i statskassan. Det vill vi naturligtvis gärna förorda. Då ser
            inte vi den kommunala vårdnadsersättningen som någon lösning.
          </note>
          <note type="speaker">
            Anf. 6 OLA KARLSSON (m) replik:
          </note>
          <note>
            Herr talman! Jag tror att det vore farligt att ta ifrån den lokala
            nivån ansvaret för partistödet. Vi har redan en reglering i kommunallagen
            som i grova drag talar om hur kommunen får hantera detta. Går
            någonting emot kommunallagen får man överklaga i varje kommun
            i den delen. Men det kan inte vara rimligt att vi i riksdagen
            tar över de kommunala politikernas ansvar på det här området och
            säger att i Laxå passar det med 20 000 kr per mandat och i
          </note>
          <note>
            Örebro med 40 000 kr. Det är frågor som bäst hanteras på den
            kommunala nivån. Vi har väldigt svårt att här i huset känna till
            vad som passar bäst på det ena eller det andra stället.
          </note>
          <note>
            Det är riktigt att det fanns ett antal regleringar gällande budgetbalans
            i den tidigare kommunallagen. Men de visade sig inte vara särskilt
            verkningsfulla. Det gick att gå runt dem genom att låna till investeringar,
            genom att justera avskrivningsregler och mycket annat. De regler
            som fanns innebar inte några särskilt stora garantier för bibehållen
            förmögenhetsmassa.
          </note>
          <note>
            Jag tror att vi måste lägga ansvaret på den kommunala nivån,
            på kommunpolitikerna, och koppla detta ansvar till en stark möjlighet
            för kommuninvånarna att också utkräva ett personligt ansvar genom
            en utökad möjlighet till personval i kommunala folkomröstningar.
            Där delar jag
          </note>
          <note>
            Harriet Collianders uppfattning.
          </note>
          <note type="speaker">
            Anf. 7 CATARINA RÖNNUNG (s):
          </note>
          <note>
            Herr talman! Som Bengt Hurtig och Ola Karlsson var inne på behandlar
            vi i dag konstitutionsutskottets betänkande om kommunala frågor
            på basis av de motioner som väcktes under den allmänna motionstiden.
            För någon månad sedan slutförde
          </note>
          <note>
            Lokaldemokratikommittén sitt mycket omfattande utredningsarbete.
            Regeringen väntas lägga fram en proposition i vår som rör kommunernas
            kompetensområde och, utgår jag ifrån, föreslå förändringar och
            tillägg i kommunallagen.
          </note>
          <note>
            Dagens debatt har blivit en stillsam historia, en förpostfäktning
            före den större uppgörelsen i denna kammare. Redan i dag vill
            jag poängtera tre saker.
          </note>
          <note>
            Den första är utskottet ense om. Vi ger till känna hur angeläget
            vi tycker det är att ledighetsreglerna för förtroendevalda som
            skiftarbetar eller på annat sätt har oregelbundna arbetstider
            ses över. Jag vågar faktiskt tilltro även denna regering att klara
            denna översyn, även om Ola Karlsson pekar på vissa svårigheter.
            Jag utgår ifrån att de här svårigheterna inte blir övermäktiga.
            Varken 1977
          </note>
          <note>
            eller 1991 års kommunallag tog sig nämligen an denna fråga. Det
            är viktigt för vår demokrati att lösa den. Alla skall kunna åta
            sig förtroendeuppdrag, oavsett arbetstidens förläggning.
          </note>
          <note>
            Socialdemokraterna har ett särskilt yttrande som gäller kommunala
            folkomröstningar. Redan i dag finns möjligheter att ordna rådgivande
            folkomröstningar. Dessa har hittills kommit att utnyttjas i mycket
            liten utsträckning, främst i kommundelningsfrågor, helt i enlighet
            med intentionerna i 1991 års kommunallag.
          </note>
          <note>
            Folkomröstningsinstitutet över huvud taget ingår i det frågekomplex
            av författningsändringar som är föremål för partiöverläggningar.
            Där redovisar vi vår inställning. Men institutet kommunala folkomröstningar
            vill vi inte vidga -- på goda grunder enligt min uppfattning.
            Möjlighet till folkinitiativ innebär en stor risk för en urholkning
            av den representativa demokratin. De politiska partiernas roll
            och värde för det svenska politiska systemet kan inte nog understrykas.
            Genom partiväsendet förverkligas folkstyret bäst.
          </note>
          <note>
            Fullmäktiges politiska partier har en skyldighet och ett ansvar
            att hålla sig informerade om olika viljeyttringar hos de människor
            som har valt dem.
          </note>
          <note>
            Om fullmäktige finner det lämpligt, omvandlas dessa viljeyttringar
            till konkreta beslut.
          </note>
          <note>
            Jag tror inte att ett förslag om kommunala vårdnadsbidrag kommer
            att föreläggas riksdagen ens av en borgerlig regering. Ola Karlsson
            får vända sig till sina borgerliga kamrater i regeringen om han
            vill ha någon ändring. Av
          </note>
          <note>
            Socialdemokraterna får han nämligen ingen hjälp.
          </note>
          <note>
            I ett särskilt yttrande förkastar vi idén om vårdnadsersättning
            över huvud taget. Den socialdemokratiska övertygelsen är att samhällets
            stöd skall utgå i form av föräldrapenning och barnbidrag. En väl
            fungerande barnomsorg i huvudsakligen kommunal regi skall underlätta
            förvärvsarbete för föräldrarna.
          </note>
          <note>
            Jag yrkar bifall till utskottets hemställan.
          </note>
          <note>
            Anf. 8 HARRIET COLLIANDER (nyd)
          </note>
          <note>
            replik:
          </note>
          <note>
            Herr talman! Jag skulle vilja ställa en fråga till
          </note>
          <note>
            Catarina Rönnung, som sade att de folkvalda har att ta hänsyn
            till kommuninvånarnas viljeyttringar.
          </note>
          <note>
            Uppfattar Catarina Rönnung att budgetunderskotten i kommunerna
            är ett resultat av att man har tagit hänsyn till folkviljan?
          </note>
          <note type="speaker">
            Anf. 9 CATARINA RÖNNUNG (s) replik:
          </note>
          <note>
            Herr talman! Jag tänker inte replikera på Harriet
          </note>
          <note>
            Colliander.
          </note>
          <note type="speaker">
            Anf. 10 SONIA KARLSSON (s):
          </note>
          <note>
            Herr talman! Jag har i min motion om den kommunala demokratin
            påpekat att kommunerna på grund av den dåliga ekonomin tvingas
            skära ned även prioriterade områden som skola, barnomsorg och
            vård, och att detta givetvis gör att kvaliteten försämras. Dessutom
            har jag påpekat att det behöver göras en utvärdering av beställar-
            och utförarorganisationernas inverkan på det politiska ansvaret
            och på ekonomin. Jag önskade också en utvärdering av checksystemet
            och skolpengen vad gäller riskerna för ökad segregering.
          </note>
          <note>
            Utskottet har i betänkandet hänvisat till de studier som Lokaldemokratikommittén
            har låtit göra.
          </note>
          <note>
            Kommittén anser för sin del att det är för tidigt att ha någon
            uppfattning om hur nya sätt att organisera och styra påverkar
            medborgarnas möjlighet till insyn och inflytande i den politiska
            processen.
          </note>
          <note>
            I ett särskilt yttrande från de socialdemokratiska ledamöterna
            i kommittén anmärks att direktiven till
          </note>
          <note>
            Lokaldemokratikommittén var så utformade, att mest tid har ägnats
            juridiska frågor och metoder för politiska och administrativa
            styrsystem.
          </note>
          <note>
            Demokratiproblemen har därför inte bearbetats grundligt. Det
            skulle vara skälet till att det i dag inte finns förslag till
            lösningar på dessa problem.
          </note>
          <note>
            Jag vill också hänvisa till en artikel i Aftonbladet nyligen
            där Margareta Norlin skriver att det är anmärkningsvärt att Lokaldemokratikommittén
            inte har utrett just medborgarnas möjligheter till insyn och inflytande
            i den politiska processen, eftersom det faktiskt var just detta
            man enligt direktiven skulle göra. Det står på s. 5 i betänkandet
            att Lokaldemokratikommittén enligt direktiven har i uppgift att
            överväga olika åtgärder för att stärka den lokala demokratin.
            Jag håller med artikelförfattaren att det är en brist att detta
            inte gjorts.
          </note>
          <note>
            Som motionär vill jag ha svar på frågan när utskottet anser att
            det är möjligt att göra en bedömning av demokratifrågorna. Det
            är angeläget att det inte dröjer för länge, utan misstag måste
            snabbt rättas till.
          </note>
          <note>
            Vad gäller skolpengen säger kommittén att det av såväl internationella
            som svenska studier framgår att det finns tendenser till oönskade
            effekter i form av tecken på ökad segregation. Eftersom jag i
            min motion också har framfört problemet med ökad segregation vid
            införande av skolpeng, är det klart att jag blir mycket intresserad
            när även
          </note>
          <note>
            Lokaldemokratikommittén kommit fram till detta.
          </note>
          <note>
            I utskottets betänkande på s. 8 citeras ur kommitténs slutbetänkande.
            Det står där att ''det finns tendenser till oönskade effekter
            i form av tecken på ökad segregation''. Men utskottet har inga
            egna synpunkter på detta bekymmersamma konstaterande, utan man
            avstyrker min motion med en kort hänvisning till att de frågor
            som den berör har behandlats i kommitténs slutbetänkande.
          </note>
          <note>
            Det är beklagligt att utskottet tar så lätt på frågan, eftersom
            det är uppenbart att införandet av skolpeng i vissa områden redan
            har visat sig leda till ökad segregation. Dessutom har kommittén,
            såvitt jag kan finna, inte något förslag till hur dessa oönskade
            tendenser skall motverkas, utan man bara konstaterar att det finns
            tendenser till ökad segregation.
          </note>
          <note>
            Det är nu hög tid att vidta motåtgärder, men utskottet har inga
            kommentarer ens. Detta tycker jag är att nonchalera en mycket
            viktig fråga.
          </note>
          <note>
            Jag kan för dagen, herr talman, bara konstatera att jag får återkomma
            i denna fråga.
          </note>
          <note type="speaker">
            Anf. 11 YLVA ANNERSTEDT (fp):
          </note>
          <note>
            Herr talman! Efter att ha lyssnat på den moderate ledamoten,
            som sägs företräda utskottet i den här debatten, finns det anledning
            för mig att göra ett par tillrättalägganden på några punkter.
            Det gäller framför allt vårdnadsersättningen.
          </note>
          <note>
            I utskottet hade vi en helt enig skrivning när det gäller utskottets
            bedömning. Där hänvisar vi till det generella statsbidragssystemet.
            Vi hänvisar till proposition 1993/94:11, som handlar om kommunernas
            skyldighet att ge bidrag till enskilda förskolor och fritidshem.
            Vi hänvisar också till förslaget om statligt vårdnadsbidrag, som
            så småningom skall behandlas.
          </note>
          <note>
            Vi i utskottet har sagt att det är utskottets mening att frågan
            om den kommunala kompetensen i fråga om vårdnadsbidrag bör anstå
            till dess regeringen för riksdagen har presenterat det aviserade
            statliga vårdnadsbidraget. Motionen i fråga avstyrks därför.
          </note>
          <note>
            Någonting annat har utskottet inte sagt.
          </note>
          <note>
            Förutsättningen för att vi skulle bli eniga i utskottet var faktiskt
            att den här formuleringen kom till stånd och respekterades. För
            att det inte skall råda några tveksamheter på denna punkt vill
            jag understryka att utskottet inte gör några andra uttalanden
            i denna fråga.
          </note>
          <note>
            Jag vill också kommentera en annan punkt. Det gäller det avsnitt
            angående den kommunala kompetensen som handlar om formerna för
            kommunal verksamhet, dvs. i det här fallet kommunala företag.
            Jag vill understryka det som utskottet återigen skriver, nämligen
            att utskottet tidigare har uttalat hur viktigt det är att den
            kommunala verksamheten i största möjliga utsträckning bedrivs
            i nämndform. Utskottet erinrar också om att kommunerna inte får
            bilda företag i syfte att gå runt den kommunala kompetensen eller
            för att minska den demokratiska insynen i och kontrollen av verksamheten.
          </note>
          <note>
            Utskottet delar den uppfattningen att utgångspunkten för organisatoriska
            överväganden bör vara verksamhetens speciella förutsättningar
            och den samlade kommunala nyttan.
          </note>
          <note>
            I debatten kan man ibland höra uttalanden som ger sken av att
            deltagarna inte har tagit del av de uttalanden som utskottet har
            gjort på den här punkten, nämligen att utgångspunkten skall vara
            att verksamheten skall bedrivas i nämndform.
          </note>
          <note>
            Kommunerna får definitivt inte använda andra företagsformer för
            att komma undan de enskilda medborgarnas möjlighet att kontrollera
            verksamheten.
          </note>
          <note>
            Herr talman! I övrigt yrkar jag bifall till utskottets hemställan.
          </note>
          <note type="speaker">
            Anf. 12 SONIA KARLSSON (s) replik:
          </note>
          <note>
            Herr talman! Eftersom Ylva Annerstedt nu förtydligar utskottets
            synpunkter, kan jag kanske få svar på mina frågor av henne.
          </note>
          <note>
            Min första fråga var: När anser utskottet att det är möjligt
            att göra en bedömning av demokratifrågorna?
          </note>
          <note>
            Min andra fråga var: Varför har utskottet inte ansett att det
            har funnits anledning att ha synpunkter? Kommittén anser ju att
            det finns tendenser till oönskade effekter i form av tecken på
            ökad segregation. Varför har inte detta ansetts så allvarligt
            att utskottet borde ha haft en synpunkt i frågan, i stället för
            att bara avstyrka motionen och hänvisa till kommitténs yttrande,
            särskilt som kommittén inte har något förslag till lösning?
          </note>
          <note type="speaker">
            Anf. 13 YLVA ANNERSTEDT (fp) replik:
          </note>
          <note>
            Herr talman! Utskottet har ju behandlat de frågor som Sonia Karlsson
            tog upp just med hänvisning till kommitténs betänkande. Utskottet
            har funnit att de uttalanden som där görs är till fyllest.
          </note>
          <note type="speaker">
            Anf. 14 SONIA KARLSSON (s) replik:
          </note>
          <note>
            Herr talman! Jag finner detta vara ett ytterst beklagligt yttrande
            av Ylva Annerstedt. Kommittén konstaterar bara att det har visat
            sig att det finns tendenser till ökad segregation. Men man har
            inget förslag till åtgärder, och det har inte heller utskottet.
            Enligt direktiven skulle kommittén se hur den lokala demokratin
            har utfallit. Inte heller på den punkten har man något svar. Det
            är bekymmersamt att utskottet anser att detta är till fyllest.
          </note>
          <note type="speaker">
            Anf. 15 YLVA ANNERSTEDT (fp) replik:
          </note>
          <note>
            Herr talman! Som tidigare har sagts här i anförandena kommer
            det att anordnas en stor debatt om regeringens förslag när det
            gäller demokratifrågor. Utskottet avvaktar därför de förslag som
            regeringen kommer att lägga fram.
          </note>
          <note type="speaker">
            Anf. 16 OLA KARLSSON (m) replik:
          </note>
          <note>
            Herr talman! Jag ställer mig självfallet bakom utskottets hemställan
            också när det gäller det kommunala vårdnadsbidraget. Jag beklagar
            om jag har trampat på ömma tår eller klivit över någon oskriven
            regel som jag inte riktigt har förstått. I så fall beror det på
            min ''färskhet'' i det här sammanhanget.
          </note>
          <note>
            Jag tycker ändå att det vore värdefullt om vi i det här sammanhanget
            -- precis som i alla andra sammanhang -- försökte koppla ihop
            ansvar och befogenheter och om vi lät den kommunala nivån fälla
            de avgöranden angående barnomsorgen som bara den kommunala nivån
            kan göra. Om möjligt kan man sänka beslutandenivån ännu mer genom
            en vårdnadsersättning som gör det möjligt också för den enskilda
            familjen att göra de prioriteringar som bara den kan göra.
          </note>
          <note type="speaker">
            Anf. 17 YLVA ANNERSTEDT (fp) replik:
          </note>
          <note>
            Herr talman! Om Ola Karlsson hade för avsikt att driva dessa
            frågor i utskottet, borde han ha reserverat sig på den här punkten.
            Han vet mycket väl att det är ett framförhandlat ställningstagande
            som regeringen har kommit fram till. Det har framlagts förslag
            om hela familjepolitiken. I detta sammanhang är det fråga om att
            ge och att ta. Jag hade kanske kunnat driva en mer militant linje
            i utskottet, om det inte hade funnits någon överenskommelse i
            bakgrunden. Men utskottets bedömning är ju faktiskt enhällig.
            Det var inte utan konvulsioner som den enigheten kom till stånd.
          </note>
          <note type="speaker">
            Anf. 18 OLA KARLSSON (m) replik:
          </note>
          <note>
            Herr talman! Jag är medveten om att det inte var utan konvulsioner
            som enigheten uppnåddes. Jag är ändå väldigt glad över att få
            beskedet att regeringens överenskommelse uppenbarligen kommer
            att fullföljas när det gäller vårdnadsbidrag. Jag hälsar med tillfredsställelse
            att vi får se ett sådant förslag framåt våren.
          </note>
          <note type="speaker">
            Anf. 19 YLVA ANNERSTEDT (fp) replik:
          </note>
          <note>
            Herr talman! Jag vill understryka att den överenskommelsen gäller
            ett statligt vårdnadsbidrag och ingenting annat.
          </note>
          <note type="speaker">
            Anf. 20 CATARINA RÖNNUNG (s)
          </note>
          <note>
            replik:
          </note>
          <note>
            Herr talman! Socialdemokraterna har ju vid upprepade tillfällen
            reserverat sig emot ett vårdnadsbidrag över huvud taget. Anledningen
            till att vi i den här frågan nöjer oss med ett särskilt yttrande
            är att vi tycker att frågan om vårdnadsbidrag inte hör till konstitutionsutskottets
            egentliga fackområde. Men vår inställning är alldeles klar. Vi
            talar om det hypotetiska fallet. Jag är övertygad om att ett kommunalt
            vårdnadsbidrag inte kommer att se dagens ljus med tanke på den
            oenighet som kan antas föreligga i regeringen när det gäller den
            här frågan.
          </note>
          <note>
            Sedan vill jag lugna Sonia Karlsson på en punkt.
          </note>
          <note type="speaker">
            Anf. 21 ANDRE VICE TALMANNEN:
          </note>
          <note>
            Repliken gällde Ylva Annerstedt.
          </note>
          <note type="speaker">
            Anf. 22 CATARINA RÖNNUNG (s)
          </note>
          <note>
            replik:
          </note>
          <note>
            Herr talman! Jag nöjer mig med detta.
          </note>
          <note type="speaker">
            Anf. 23 INGVAR SVENSSON (kds):
          </note>
          <note>
            Herr talman! Debatten har ju handlat ganska mycket om graden
            av detaljregleringar av kommunernas verksamhet. Den diskussionen
            är väldigt viktig. Man kan finna att det finns olika linjer. En
            del vill ägna sig åt tvångsregleringar, medan andra vill ge kommunerna
            möjligheter att inom vissa ramar ta självständig ställning. Vi
            skall givetvis inte ha någon barnomsorgsdebatt under behandlingen
            av ett KU-ärende. Men den kommunala kompetensen berörs ju klart
            i detta sammanhang.
          </note>
          <note>
            Precis som Ylva Annerstedt säger är vi helt eniga när det gäller
            utskottets skrivningar på den här punkten. Men jag vill också
            betona att rättsläget drastiskt har förändrats under de senaste
            åren genom det generella statsbidragssystemet. Även propositionen
            om kommunernas kompetens när det gäller entreprenörverksamhet
            -- vilken har antagits av riksdagen -- påverkar situationen. Om
            man historiskt ser tillbaka på de överklagningar som har gjorts,
            är i stort sett alla rättsgrunder undanröjda, utom möjligtvis
            de rättsgrunder som bygger på 1948 års kommunallag beträffande
            direkta bidrag. Men när det gäller barnomsorgsfrågorna är fältet
            relativt öppet. Det finns också en del fall -- t.ex.
          </note>
          <note>
            Stockholmsmodellen -- som kommer att behandlas i rättsliga instanser,
            enligt vad jag kan erinra mig.
          </note>
          <note>
            Rättsläget är alltså något förändrat.
          </note>
          <note>
            Sedan vill jag, när vi ändå diskuterar det kommunala partistödet,
            också passa på tillfället att ge uttryck för ett visst bekymmer
            över att kommunerna har varit mycket dåliga på att uppfylla lagens
            krav i fråga om grundstöd.
          </note>
          <note>
            Vi har tidigare bara haft ett mandatstöd. Men sedan ett par år
            tillbaka ställer vi också krav på kommunerna att införa grundstöd
            till partierna.
          </note>
          <note>
            Det är förfärligt få kommuner som har fullföljt lagens intentioner
            på den här punkten, vilket bara är att beklaga.
          </note>
          <note>
            Anf. 24 Tredje vice talman BERTIL
          </note>
          <note type="speaker">
            FISKESJÖ (c):
          </note>
          <note>
            Herr talman! Jag begärde ordet närmast med anledning av Sonia
            Karlssons inlägg om behovet av utvärderingar. Jag delar i princip
            hennes uppfattning.
          </note>
          <note>
            Det har ju över huvud taget var ett försummat område på alla
            nivåer i vårt samhälle. Vi genomför reformer, sedan tror vi att
            allt är bra. Det tar sedan en förfärlig massa år innan vi tar
            itu med de brister som uppenbaras.
          </note>
          <note>
            Men frågan kvarstår om hur lång tid man skall låta förflyta från
            det att man har genomfört en reform till dess att man kan anse
            sig ha ett tillräckligt underlag för att göra en meningsfull utvärdering.
          </note>
          <note>
            En del av det som Sonia Karlsson påtalade är ganska nyligen genomfört.
            Det är då tveksamt om det finns ett underlag för att nu omedelbart
            ta itu med en utvärdering. Men att sådana fortsättningsvis skall
            komma till stånd tycker jag är helt självklart.
          </note>
          <note>
            Jag vill också erinra om att Riksdagsutredningen har behandlat
            dessa frågor, sett från riksdagens synpunkt. Ett förslag i Riksdagsutredningens
            betänkande är att riksdagens utskott i större utsträckning och
            mer systematiskt än hittills skall ägna sig åt utvärdering av
            de beslut som ligger inom respektive utskotts beredningsområde.
            Jag kan se framför mig att detta så småningom, när arbetsformerna
            har satt sig, kommer att bli en betydelsefull uppgift för riksdagens
            utskott.
          </note>
          <note>
            Sedan kan jag inte underlåta att säga något om den fråga som
            har hettat till litet grand, nämligen frågan om den kommunala
            kompetensen vad gäller vårdnadsbidrag.
          </note>
          <note>
            Ylva Annerstedt läste helt korrekt innehållet i utskottets betänkande.
            Man kan naturligtvis lägga betoningen litet olika. Konstitutionsutskottet
            har ju inte med sin skrivning för eviga tider avfärdat denna fråga
            från riksdagens bord eller från den allmänna debatten. Det står
            uttryckligen att denna fråga bör anstå. Den svävar alltså fortfarande
            över oss, och den kan naturligtvis komma att aktualiseras igen.
          </note>
          <note>
            Personligen har jag tyckt att frågan om vårdnadsersättning har
            varit väl så angelägen som andra frågor, därför att det är på
            det kommunala planet man kan se de gigantiska orättvisor som finns
            på det här området, dvs. att den ena familjen har sina barn i
            barnomsorgen, åtnjuter subventionerad barnomsorg och därmed kan
            jobba, slita och tjäna pengar. En annan familj med samma antal
            barn får inte plats för sina barn på barnstuga och får då bekymmer
            med att skaffa barnpassning etc. med minskade inkomster som följd.
            De åtnjuter inte den subventionerade barnomsorgen men får via
            skattsedeln betala omsorgen för de andras barn.
          </note>
          <note>
            Hur man från olika hålla kan se det här som ett rättvist eller
            önskvärt system har jag med stigande oro, när jag har lyssnat
            på debatten här i kammaren, försökt att förstå. Jag måste erkänna
            att jag inte har lyckats.
          </note>
          <note type="speaker">
            Anf. 25 SONIA KARLSSON (s) replik:
          </note>
          <note>
            Herr talman! Jag tackar Bertil Fiskesjö för svaret, och jag håller
            med om att man visst kan fundera över hur lång tid som skall förflyta
            innan man gör en utvärdering. Men nu har ju ändå
          </note>
          <note>
            Lokaldemokratikommittén fått uppdraget att göra en utredning,
            och man har i vissa fall gjort det. Vad jag saknar är att man
            inte till viss del har följt upp hur kommunmedborgarna har uppfattat
            just de förändringar som har skett i kommunerna. Också den uppföljningen
            kunde ha ingått i uppdraget. Det var bl.a. det som jag efterfrågade.
          </note>
          <note type="speaker">
            Anf. 26 CATARINA RÖNNUNG (s)
          </note>
          <note>
            replik:
          </note>
          <note>
            Herr talman! Jag känner ett behov av att säga att den dagen ett
            förslag om kommunal vårdnadsersättning läggs på riksdagens bord
            återkommer vi socialdemokrater med en rejäl reservation.
          </note>
          <note>
            Bertil Fiskesjö påpekade vissa, som han uppfattade det, orättvisor
            i den här frågan. Men dessa orättvisor kan likaväl lösas genom
            att den barnomsorgsbrist som kan finnas i en del kommuner byggs
            bort, så att alla föräldrar som önskar ha sina barn i barnomsorg
            verkligen får detta.
          </note>
          <note>
            Anf. 27 Tredje vice talman BERTIL
          </note>
          <note type="speaker">
            FISKESJÖ (c) replik:
          </note>
          <note>
            Herr talman! Catarina Rönnung, jag påvisade inte vissa orättvisor.
            Jag påvisade den gigantiska och dramatiska orättvisa som har funnits
            när det gäller kostnaderna för barnomsorgen. Om man inte känner
            till den, vet man ju ingenting om hur tillståndet är i olika delar
            av vårt land. Denna orättvisa har under de gångna åren i själva
            verket varit en av de största sociala orättvisorna i det svenska
            samhället.
          </note>
          <note type="speaker">
            Anf. 28 CATARINA RÖNNUNG (s)
          </note>
          <note>
            replik:
          </note>
          <note>
            Herr talman! Jag vill återkomma till barnomsorgsutbyggnaden.
            Jag tror att det finns statistik på att det är just i små kommuner
            i landet, företrädesvis centerstyrda, som barnomsorgen släpar
            efter.
          </note>
          <note>
            Anf. 29 Tredje vice talman BERTIL
          </note>
          <note type="speaker">
            FISKESJÖ (c) replik:
          </note>
          <note>
            Herr talman! Detta är det argument som man vanligtvis kommer
            med från socialdemokratiskt håll. Det är inte på det sättet att
            det bara i en viss typ av kommuner råder brist på platser i barnomsorgen.
            Det gäller minsann alla möjliga typer av kommuner. För barnfamiljerna
            spelar det ju ingen som helst roll om de är misshandlade i den
            ena kommunen eller den andra. Det är den systematiska orättvisa
            som är inbyggd i systemet som jag har påtalat. Att man från den
            andra sidan har försökt att glida undan den debatten har jag tyckt
            varit djupt ohederligt.
          </note>
          <note type="speaker">
            Anf. 30 YLVA ANNERSTEDT (fp) replik:
          </note>
          <note>
            Herr talman! Tredje vice talmannen har påvisat de stora skillnader
            som finns. Debatten har redan handlat om hur olika kommuner genom
            utbyggnad har löst barnomsorgsproblemen.
          </note>
          <note>
            Om man är missnöjd med hur ledningen i kommunen bygger ut barnomsorgen,
            tycker jag att man självfallet skall rösta bort den i valet. Det
            är den demokratiska ordningen i vårt land.
          </note>
          <note>
            Men det finns flera områden med stora skillnader i den kommunala
            servicen. I vissa kommuner har större vikt lagts vid somliga frågor,
            medan andra kommuner har lagt vikt vid andra frågor. Betyder tredje
            vice talmannens inlägg att han i flera fall förespråkar centralstyrning
            av den kommunala verksamheten?
          </note>
          <note>
            Anf. 31 Tredje vice talman BERTIL
          </note>
          <note type="speaker">
            FISKESJÖ (c) replik:
          </note>
          <note>
            Herr talman! Nu blir jag verkligen förvirrad, eftersom det jag
            har argumenterat för är precis tvärtemot vad Ylva Annerstedt ville
            beskylla mig för, dvs. minskad centralstyrning. Det har funnits
            kommuner som har försökt att rätta till dessa horribla orättvisor,
            men det har sedan blivit underkänt med hänvisning till den visserligen
            gamla kommunallagen. Jag instämmer i vad Ingvar
          </note>
          <note>
            Svensson sade, att det egentligen är mycket osäkert om kommunernas
            kompetens numera verkligen är begränsad på det sätt som kammarrätten
            och regeringsrätten tidigare har konstaterat.
          </note>
          <note>
            Det är tydligen så, att känslan för primär rättvisa mellan samma
            typ av barnfamiljer är mycket olika inom olika partier. Man kan
            bara konstatera att det finns de som struntar i dem som har det
            sämst, så att säga, och som vill fortsätta att gynna dem som redan
            är favoriserade. Men detta är i och för sig inget ovanligt fenomen.
          </note>
          <note type="speaker">
            Anf. 32 YLVA ANNERSTEDT (fp) replik:
          </note>
          <note>
            Herr talman! Jag frånkänner inte alls behovet av centrala regler
            på vissa områden eller att vi här i riksdagen kan fastställa ramar
            för kommunernas verksamhet. Förslaget om en skyldighet för kommunerna
            att anordna barnomsorg är just ett uttryck för viljan att utjämna
            de skillnader som finns.
          </note>
          <note>
            Anf. 33 Tredje vice talman BERTIL
          </note>
          <note type="speaker">
            FISKESJÖ (c) replik:
          </note>
          <note>
            Herr talman! Vad jag här förordade var inte en utökad centralstyrning
            utan en utökad frihet för kommunerna. Förhållandena är olika i
            olika kommuner, och anspråken från familjerna är också olika.
          </note>
          <note>
            Vad jag ville var att understryka behovet av en vidare kompetens
            för de enskilda kommunerna att besluta för att komma till rätta
            med uppenbara och enligt min mening helt horribla orättvisor.
          </note>
          <note type="speaker">
            Anf. 34 BENGT HURTIG (v):
          </note>
          <note>
            Herr talman! Jag har tolkat Sonia Karlssons motion om skolpengen
            m.m. som att hon begär en utvärdering av hur det har fungerat.
            Det är riktigt som utskottet säger, att den utvärderingen har
          </note>
          <note>
            Lokaldemokratikommittén gjort. Den har konstaterat att det finns
            tendenser till ökad segregering.
          </note>
          <note>
            På grundval av detta finns det naturligtvis anledning att föreslå
            åtgärder. Men det är inte det förslaget som Sonia Karlsson har
            fört fram i motionen. Det får vi återkomma till under den allmänna
            motionstiden. Regeringen har givetvis också möjlighet att ta initiativ.
          </note>
          <note>
            Vi har ända sedan diskussionen om skolpengen började varit på
            det klara med att detta kommer att leda till segregation. Därför
            har vi också hela tiden drivit kravet att detta system skall avvecklas.
            Den uppfattningen står vi givetvis fast vid.
          </note>
          <note>
            Bertil Fiskesjö talar om orättvisor. De som är hemma och inte
            har ett förvärvsarbete levererar heller inte in någon skatt till
            samhället. Den som förvärvsarbetar levererar in skatt, och då
            är det inte alldeles orimligt att man får tillgång till den service
            som kommunen kan ge.
          </note>
          <note type="speaker">
            Anf. 35 SONIA KARLSSON (s) replik:
          </note>
          <note>
            Herr talman! Det är riktigt att jag begärde en utvärdering av
            skolpengen och riskerna för ökad segregering, Bengt Hurtig.
          </note>
          <note>
            Lokaldemokratikommittén har också sagt att den ser risker för
            oönskad segregering. Om man ser en sådan risk är den naturliga
            följden att föreslå åtgärder för att motverka det.
          </note>
          <note>
            Jag har tidigare haft och har ett stort förtroende för konstitutionsutskottet.
            Jag trodde att det skulle ta fasta på kommitténs yttrande och
            ha någon synpunkt på frågan. Det är onödigt att det dröjer ända
            fram till någon gång i vår, när en proposition läggs fram i ärendet,
            eftersom det redan är konstaterat att det finns tendenser till
            ökad segregering.
          </note>
          <note>
            Anf. 36 Tredje vice talman BERTIL
          </note>
          <note type="speaker">
            FISKESJÖ (c) replik:
          </note>
          <note>
            Herr talman! Bengt Hurtig försökte tolka mitt anförande som förord
            för något slags hemmafrubidrag. Det finns inte alls bland de exempel
            jag har i huvudet, och det är många, kan jag tala om för Bengt
            Hurtig.
          </note>
          <note>
            Det är fråga om föräldrar där båda jobbar och sliter. Men den
            ena föräldragruppen har sina barn i barnomsorg, och de blir omhändertagna
            om dagen.
          </note>
          <note>
            Den andra gruppen har inte fått in sina barn i barnomsorgen.
            De får ordna sin barnomsorg på annat sätt på alla möjliga sliriga
            vägar. Dessutom får de en extra kostnad för detta.
          </note>
          <note>
            Det blir alltså en trefaldig belastning. För det första får de
            inte tillgodogöra sig den subventionering som den kommunala barnomsorgen
            innebär. För det andra får de via sina skatter medverka till att
            betala omsorgen för de andra familjernas barn. För det tredje
            får de ur egen kassa försöka ordna barnomsorgen så som de hjälpligen
            kan.
          </note>
          <note>
            Det är detta som är det principiella problemet,
          </note>
          <note>
            Bengt Hurtig. Det går inte att fly undan, för det är verkligheten.
          </note>
          <note type="speaker">
            Anf. 37 BENGT HURTIG (v) replik:
          </note>
          <note>
            Herr talman! Jag förnekar inte att den som arbetar hemma lägger
            ner ett stort arbete. Det är fullt möjligt att det förhåller sig
            så, särskilt om man har många barn och ett stort hushåll. Men
            det är inte ett lönearbete som man levererar in skatt på. Det
            är det som är skillnaden.
          </note>
          <note>
            Denna analys har gjorts i flera omgångar. Sett ur samhällsekonomisk
            synpunkt är det enligt många bedömningar lönsamt att satsa på
            offentlig barnomsorg för dem som levererar in skatt.
          </note>
          <note>
            Anf. 38 Tredje vice talman BERTIL
          </note>
          <note type="speaker">
            FISKESJÖ (c) replik:
          </note>
          <note>
            Herr talman! Någon reda skall det väl vara i en debatt, Bengt
            Hurtig! Jag bemötte detta argument i mitt förra inlägg. Jag jämför
            jämförbara familjer och deras situation ur ekonomisk synpunkt.
            Sedan tillkommer alla andra besvär för de stackare som inte har
            lyckats att få plats för sina barn på barnstugorna och allt trassel
            med att försöka ordna barnomsorgen på annat sätt.
          </note>
          <note>
            Menar Bengt Hurtig att de föräldrar som har barnomsorg är värdefullare
            ur samhällets synpunkt och betalar mer skatt till samhället än
            de föräldrar som inte har barnomsorg, men som jobbar precis lika
            mycket och betalar precis lika mycket skatt?
          </note>
          <note>
            Någon reda får det väl ändå vara i debatten i sådana här frågor,
            Bengt Hurtig!
          </note>
          <note type="speaker">
            Anf. 39 BENGT HURTIG (v) replik:
          </note>
          <note>
            Herr talman! Självfallet kan vi finna sådana situationer där
            människor arbetar hemma och har en inkomst som de betalar skatt
            på. Men de människor som i första hand kommer att tjäna på detta
            system är de som arbetar hemma och inte har ett förvärvsarbete.
          </note>
          <note type="speaker">
            Anf. 40 CATARINA RÖNNUNG (s):
          </note>
          <note>
            Herr talman! Nu är Bertil Fiskesjö tillbaka på ruta
          </note>
          <note>
            A igen när han står och beklagar sig över bristen på barnomsorg
            i olika kommuner. Skicka dessa personer till mig, och jag ger
            dem rådet att rösta bort den majoritet i kommunen som inte ser
            till att det finns en väl utbyggd barnomsorg.
          </note>
          <note>
            Måhända kommer då den socialdemokratiska majoriteten, om tillräckligt
            många är arga på detta, att se till att saken återställs till
            sin rätta ordning, nämligen till vad vi i partiprogram -- kommunala
            program såväl som rikspartiprogram -- har sagt sedan år 1972.
            Alla barn skall ha rätt till en väl utbyggd barnomsorg. Till min
            glädje är också
          </note>
          <note>
            Bengt Westerberg inne på tankegången att kommunerna så småningom
            skall ha en skyldighet att se till att barnomsorgen är väl utbyggd.
          </note>
          <note>
            Jag vill också påpeka att det föreligger stora systematiska orättvisor
            med ett vårdnadsbidrag. En ensamstående förälder med låg lön kan
            inte alls utnyttja vårdnadsbidraget som det var tänkt. Den ensamstående
            föräldern får inte den underbara valfriheten som ni brukar tala
            om.
          </note>
          <note>
            Hon eller han är tvungen att arbeta och försörja sig med förvärvsarbete.
            Vårdnadsbidraget går i detta fall till att betala barnomsorgen
            med. Det viktiga alternativet att stanna hemma längre med sina
            barn existerar inte för en ensamstående förälder.
          </note>
          <note>
            Vi tycker att det är bättre att successivt med att ekonomin förhoppningsvis
            blir bättre bygga ut en väl fungerande föräldraförsäkring och
            se till att barnomsorgen är väl utbyggd. Är det så att Bengt
          </note>
          <note>
            Westerberg funderar på lagstiftning i detta hänseende är jag
            -- trots att jag är för kommunernas självständiga ställning och
            emot detaljregleringar i övrigt -- inte främmande för att acceptera
            denna goda tanke.
          </note>
          <note>
            Anf. 41 Tredje vice talman BERTIL
          </note>
          <note type="speaker">
            FISKESJÖ (c):
          </note>
          <note>
            Herr talman! Om väljarna i kommunerna skulle välja den metod
            som Catarina Rönnung här anvisade, nämligen att rösta bort de
            beslutande i de kommuner där man inte har fullständigt utbyggd
            barnomsorg, hade väljarna under de senaste 20
          </note>
          <note>
            åren fått rösta bort alla fullmäktigeförsamlingar i riket.
          </note>
          <note>
            Sedan gör Catarina Rönnung precis samma konstifika sammanblandning
            som Bengt Hurtig nyss gjorde. Hon blandar ihop olika saker i en
            härlig röra.
          </note>
          <note>
            Låt mig ta det konkreta exemplet med en ensamstående mamma som
            måste jobba och som inte får in sitt barn på ett barndaghem. Hon
            jobbar och sliter, och hon betalar skatt till andra barns subventionerade
            omsorg. Hon får försöka att ordna sin barnomsorg så gott det går.
          </note>
          <note>
            På vad sätt skulle hon vara sämre ställd om hon hade en kommunal
            vårdnadsersättning? Då hade hon ju chansen att åtminstone få litet
            hjälp med att finansiera den barnomsorg som kommunen inte har
            ställt upp med. Det är ju i det läge som nu råder som denna ensamstående
            mamma -- vilket jag tidigare utförligt redovisade -- blir tredubbelt
            diskriminerad!
          </note>
          <note type="speaker">
            Anf. 42 CATARINA RÖNNUNG (s)
          </note>
          <note>
            replik:
          </note>
          <note>
            Herr talman! Jag tycker att Bertil Fiskejö argumenterar som om
            det skulle råda en för evigt permanent brist på barnomsorgsplatser.
            Det är enligt min mening inte konstruktivt att argumentera utifrån
            den utgångspunkten.
          </note>
          <note>
            Överläggningen var härmed avslutad.
          </note>
          <note>
            (Beslut fattades efter 14 §.)
          </note>
          <note>
            6 § Vissa ekonomiska regleringar år 1994
          </note>
          <note>
            mellan staten och kommunsektorn
          </note>
          <note>
            Föredrogs
          </note>
          <note>
            finansutskottets betänkande
          </note>
          <note>
            1993/94:FiU2 Vissa ekonomiska regleringar år 1994
          </note>
          <note>
            mellan staten och kommunsektorn
          </note>
          <note>
            (prop.1993/94:29).
          </note>
          <note type="speaker">
            Anf. 43 JOHAN LÖNNROTH (v):
          </note>
          <note>
            Herr talman! Jag skall börja med att citera en ledamot som jag
            sällan har anledning att citera.
          </note>
          <note>
            Dels för att jag sällan är överens med honon, dels för att han
            brukar vara så bra själv på att få ut sina olika åsikter. Hans
            namn är Bert Karlsson. Citatet kommer från en två veckor gammal
            motion som heter Kosing till kommunerna. Jag tycker att det har
            varit för litet uppmärksamhet kring den.
          </note>
          <note>
            Så här skriver Karlsson: I kommunerna råder för närvarande stor
            brist på pengar. Kommunerna klarar inte längre att upprätthålla
            en rimlig verksamhet för medborgarna. Det drabbar särskilt barn
            och gamla. De lagstadgade skyldigheterna kan inte bedrivas på
            rimlig nivå.
          </note>
          <note>
            Karlsson fortsätter så här: Kommunerna har, trots den rätt till
            självbestämmande som följer av grundlag, av regering och riksdag
            bundits till händer och fötter.
          </note>
          <note>
            Till att börja med skulle det vara intressant att höra om Bert
            Karlsson har med sig sitt parti när det gäller den här motionen.
          </note>
          <note>
            Mot den här bakgrunden tycker jag att Bert
          </note>
          <note>
            Karlsson borde kunna tänka sig att stödja vårt förslag i det
            nu liggande ärendet, dvs.
          </note>
          <note>
            regeringsförslaget att man skall bestraffa kommuner som utövar
            sin självbetämmanderätt och väljer att höja skatten hellre än
            att dra ner på äldreomsorg och barnomsorg.
          </note>
          <note>
            Jag vill också vända mig till Lennart Hedquist som själv har
            en lång erfarenhet som kommunpolitiker.
          </note>
          <note>
            Jag vill fråga om det verkligen är så att kommunpolitiker i genomsnitt
            är dummare än vi rikspolitiker. Är de mindre demokratiskt valda?
          </note>
          <note>
            Har vi verkligen rätt att omyndigförklara dem på det sätt som
            ni vill göra med det här förslaget?
          </note>
          <note>
            Jag tänker ta den moderata ordföranden i kommunstyrelsen i Haninge
            som exempel. Hon heter Marietta de Pourbaix-Lundin. Inför fullmäktiges
            budgetmöte kommande måndag har hon föreslagit en kronas skattehöjning.
            Det skulle ge kommunen ungefär 60 miljoner kronor i ökade inkomster.
            Det är inkomster som är absolut nödvändiga för att Haninge över
            huvud taget skall kunna överleva på ett rimligt sätt.
          </note>
          <note>
            Det straff som regeringen vill utmäta åt
          </note>
          <note>
            Haningepolitikerna, inklusive den moderata kommunstyrelseordföranden,
            är att den omedelbart tar tillbaka 19 av dessa 60 miljoner kronor.
            Då skulle jag vilja fråga Lennart Hedquist vad syftet med det
            här straffet är. Är det att
          </note>
          <note>
            Marietta de Pourbaix-Lundin skall känna ånger över att hon har
            handlat fel? Är det ett gammalt hederligt moderat straff eller
            är det något annat syfte med det hela? Tycker Lennart Hedquist
            att
          </note>
          <note>
            Haninge helt enkelt inte behöver dessa 19
          </note>
          <note>
            miljoner?
          </note>
          <note>
            Jag tycker också att vi skulle kunna göra tankeexperimentet att
            vi vänder upp och ner på regeringens förslag. Vi kan tänka oss
            att kommuner och landsting, t.ex. genom sina förbund, beslutar
            sig för att ta ifrån staten skatteinkomster om vi här i riksdagen
            skulle hitta på att höja våra skatter, momsen, inkomstskatten
            eller något sådant.
          </note>
          <note>
            Ur ren konstitutionell synpunkt är tanken inte alldeles orimlig.
            Den kommunala självbestämmanderätten är grundlagsfäst, likaväl
            som vår rätt att beskatta svenska folket.
          </note>
          <note>
            Jag vill också vända mig till socialdemokraterna.
          </note>
          <note>
            Jag ser att det finns ett par stycken närvarande i kammaren.
            Ni skriver i ert särskilda yttrande att ni inte anser det meningsfullt
            eller ändamålsenligt att opponera mot de detaljförändringar som
            nu föreslås inom ramen för det system som ni ogillar och ej heller
            medverkat till att införa.
          </note>
          <note>
            Jag kom att tänka på Frank Baude, en tidigare kollega till mig
            i Göteborgs kommunfullmäktige.
          </note>
          <note>
            Han representerade partiet KPML(r). När vi lade fram våra olika
            begränsade, sansade och väl avvägda budgetförslag brukade han
            kalla det för femörespolitik. Han sade att detta att över huvud
            taget lägga detaljförslag inom ramen för det kapitalistiska systemet
            var honom djupt främmande. Han ägnade sig inte åt sådana futtigheter.
          </note>
          <note>
            Det är kanske litet orättvist att dra så stora växlar på den
            här formuleringen, men jag hörde att Göran
          </note>
          <note>
            Johansson, socialdemokratisk vice ordförande i
          </note>
          <note>
            Göteborgs kommunstyrelse, i budgetdebatten där häromveckan tog
            upp just frågan om straffbeskattningen av de kommuner som tvingas
            att höja skatten. Han ville ta ner finansminister
          </note>
          <note>
            Wibble för att försöka tala henne till rätta. Han betraktade
            uppenbarligen inte detta som ett detaljförslag. Jag kan försäkra
            att för Göteborgs kommun, i den situation som vi befinner oss
            i, är
          </note>
          <note>
            100 miljoner kronor faktiskt inga detaljer. Det är väsentligheter.
          </note>
          <note>
            Jag vill alltså fråga socialdemokraterna om man skall tolka det
            här yttrandet som en signal även för fortsättningen. Är det ointressant
            att nu försöka pressa en i grunden felaktig regeringspolitik ett
            litet snäpp i rätt riktning för att skapa några flera jobb eller
            åstadkomma en litet mera rättvis fördelning?
          </note>
          <note>
            Skall vi vänta fram till valet och låta skutan gå i sank för
            att sedan vinna valet och då börja tänka efter hur vi skall få
            henne upp till ytan igen?
          </note>
          <note>
            Med detta vill jag yrka bifall till min meningsyttring till finansutskottets
            betänkande.
          </note>
          <note type="speaker">
            Anf. 44 LENNART HEDQUIST (m):
          </note>
          <note>
            Herr talman! Det ärende vi nu behandlar har egentligen sin ursprungliga
            grund i den omfattande avreglering av kommunerna som gjordes när
            de specialdestinerade statsbidragen avskaffades och ersattes av
            ett generellt statsbidrag.
          </note>
          <note>
            Denna dramatiska förändring beslöt vi om i juni
          </note>
          <note>
            1992 med verkan från den 1 januari i år. Samtidigt infördes ett
            nytt utbetalningssystem för kommunalskatt där den tidigare tvååriga
            eftersläpningen ersattes.
          </note>
          <note>
            När vi nu i dag blickar tillbaka på detta bör det sägas att den
            omstrukturering och effektivisering av den kommunala verksamheten
            som nu pågår runt om i landet skulle ha försvårats avsevärt om
            dessa förändringar inte genomförts. Borttagandet av de specialdestinerade
            statsbidragen innebär möjligheter för kommunerna att söka nya
            lokalt anpassade lösningar utan de låsningar som de tidigare statsbidragsreglerna
            innebar.
          </note>
          <note>
            Därför har de av riksdagen gjorda regeländringarna i grunden
            varit av avgörande betydelse för mycket av det positiva förändringsarbete
            som nu pågår och som innebär ett bättre resursutnyttjande i kommunsektorn.
          </note>
          <note>
            Medborgarna får nu mer service för en given summa pengar.
          </note>
          <note>
            Samtidigt har som bekant dessa ändringar plus ett stort antal
            andra riksdagsbeslut, inte minst i samband med de två krisuppgörelserna,
            lett till att en rad ekonomiska regleringar mellan staten och
            kommunsektorn blivit nödvändiga, särskilt under de första övergångsåren.
            Den tekniska utformningen av denna reglering kan självfallet diskuteras
            när det gäller detaljerna, men den sammanvägning som regeringen
            gjort kan anses rimlig.
          </note>
          <note>
            Dagens ärende gäller just den tekniska utformningen av denna
            ekonomiska reglering inför
          </note>
          <note>
            1994. Jag yrkar bifall till utskottets hemställan härvidlag.
          </note>
          <note>
            Vänsterpartiet har passat på att i sin meningsyttring ta upp
            en fråga som vi redan behandlat och beslutat om i kammaren, nämligen
            att de kommuner och landsting som inte höjer skatten får en lägre
            neutraliseringsavgift. Det beslutet, som vi fattade i juni i år,
            har redan haft sin effekt. Det tillhör undantagen att någon höjer
            skatten 1994.
          </note>
          <note>
            Johan Lönnroth tog upp Haninge som exempel.
          </note>
          <note>
            Det är ett specialfall där en skattehöjning kanske är mer eller
            mindre oundviklig. Men att mena att det skulle vara orimligt av
            riksdagen att uppmuntra kommuner i övrigt att hålla oförändrad
            skatt har jag mycket svårt att förstå. Vänsterpartiet menar tydligen
            att den regel som vi redan har fastställt skall hävas nu, i ett
            läge när kommunerna redan fattat beslut om sin budget och fastställt
            sina skattesatser.
          </note>
          <note>
            När Johan Lönnroth någon gång, i likhet med andra, skall skriva
            ner sina minnen om sin tid som v-riksdagsman kommer han rimligen
            att berätta om hur ologiskt det kändes att som ekonom försvara
            en sådan linje. Samtidigt kommer han att uttrycka sin glädje över
            att den typ av förslag som syftade till att fördröja ett nödvändigt
            förändringsarbete i kommunsektorn blev nedröstat här i kammaren.
          </note>
          <note type="speaker">
            Anf. 45 JOHAN LÖNNROTH (v):
          </note>
          <note>
            Herr talman! Lennart Hedquist är vänlig nog att tro att jag känner
            mig så märkvärdig att jag skulle skriva mina minnen. Jag betvivlar
            att jag någonsin kommer att göra det. Om Lennart Hedquist funderar
            på att snart börja skriva sina minnen -- det kanske kan vara lämpligt
            efter nästa val -- skulle det vara intressant att se vad han skriver
            om det stolta moderata programmet, om de stora skattesänkningarna
            som skulle genomföras, vad som skulle hända med arbetslösheten
            och annat sådant som stod i regeringsförklaringen. Jag skall inte
            fördjupa mig i det. Vi kan ta diskussionen om vad vi skall skriva
            i våra memoarer vid något annat tillfälle.
          </note>
          <note>
            Det är riktigt som Lennart Hedquist säger, att principbeslutet
            fattades redan i våras. Vi anser dock från Vänsterpartiets sida
            att detta är ett så principiellt viktigt ingrepp, detta straff
            man lägger på kommunpolitiker som i god demokratisk ordning har
            beslutat sig för att höja kommunalskatten därför att det är nödvändigt.
            Det tycker vi är så principiellt viktigt att vi fortsätter att
            opponera oss mot det. Det formella beslutet om lagen fattas ändå
            i dag.
          </note>
          <note>
            Lennart Hedquist talar om avreglering. Detta är ingen avreglering.
            Ni håller på att införa ett system med straff för kommuner som
            i god, traditionell kommunal självstyrelseanda fattar ett beslut
            om att sätta kommunalskatten på en viss nivå. Det är principiellt
            förkastligt och ett uttryck för en moderat centralstyrning av
            kommunerna.
          </note>
          <note type="speaker">
            Anf. 46 LENNART HEDQUIST (m)
          </note>
          <note>
            replik:
          </note>
          <note>
            Herr talman! Johan Lönnroth talar om att straffa kommuner. Jag
            tror att han har anledning att gå tillbaka och se vad detta ärende
            egentligen handlar om. Det handlar om att ge de kommuner som inte
            höjer skatten en lägre neutraliseringsavgift. Det går i detta
            läge att räkna ut vad neutraliseringsavgiften skall bli. Regeringen
            har kommit fram till att de kommuner som väljer att inte höja
            skatten får en lägre neutraliseringsavgift. Det är ett sätt för
            staten att i detta samhällsekonomiska läge uppmuntra kommunerna
            att inte höja skatten utan fortsätta ett samhällsekonomiskt nödvändigt
            förändringsarbete. Det kallar Johan Lönnroth i dag för straff.
            Jag tror faktiskt att Johan Lönnroth, som ekonom, om ett antal
            år kommer att inse att det var nödvändigt.
          </note>
          <note type="speaker">
            Anf. 47 JOHAN LÖNNROTH (v) replik:
          </note>
          <note>
            Herr talman! Lennart Hedquist använder orden
          </note>
          <note>
            ''neutraliseringsavgift'' och ''förändringsarbete''.
          </note>
          <note>
            Om Lennart Hedquist någon gång skriver sina memoarer hoppas jag
            att han inte använder dessa för vanligt folk totalt obegripliga
            uttryck. Det är ganska enkelt att konstatera att det handlar om
            ett straff. Möjligen kan man säga att de kommuner som inte höjer
            skatten får rabatt på de böter som ni utdömer för dem som gör
            det. Att det handlar om straff är fullständigt entydigt. Varje
            praktiskt verksam kommunalpolitiker som ser hur det fungerar,
            inte minst politikerna i Haninge, upplever det otvivelaktigt som
            ett straff och ingenting annat.
          </note>
          <note type="speaker">
            Anf. 48 LENNART HEDQUIST (m)
          </note>
          <note>
            replik:
          </note>
          <note>
            Herr talman! Jag håller med om att vi kanske inte skall använda
            konstiga uttryck. Johan Lönnroth bör ändå kunna medge att det
            inte är fråga om något straff. Det är faktiskt fråga om en belöning
            till de kommuner som inte höjer skatten. De får betala in en lägre
            summa pengar till staten än vad de annars skulle ha fått göra.
          </note>
          <note type="speaker">
            Anf. 49 ARNE KJÖRNSBERG (s):
          </note>
          <note>
            Herr talman! Johan Lönnroth uppfordrar de socialdemokratiska
            ledamöterna att ha synpunkter i denna fråga. Det kan vi väl ha,
            för ordningens skull. Men Johan Lönnroth känner väl till vår inställning.
            Vi har i tidigare sammanhang yrkat avslag på regeringsförslaget
            i denna del. Vi har dock inte funnit det meningsfullt att aktualisera
            frågan på nytt i detta sammanhang. Det är kört, om jag får uttrycka
            mig slarvigt, både av tidsskäl och av andra skäl. I så måtto håller
            jag med Lennart
          </note>
          <note>
            Hedquist. Det är inte mycket jag håller med honom om. Men jag
            håller med honom om att det tidsmässigt är över för denna gång.
          </note>
          <note>
            Jag studsade till litet när Johan Lönnroth talade om sin tidigare
            kollega Frank Baude. Jag förstod sedan att han menade tidigare
            kollega i fullmäktige i
          </note>
          <note>
            Göteborg. Jag förstår Johan Lönnroths reaktion.
          </note>
          <note>
            Jag har också mött Frank Baude i debatter. Jag kan försäkra att
            det sista kommatecknet inte var med där. Det var bastanta skivor.
            Det var inte någon femörespolitik. Men detta är inte femörespolitik.
          </note>
          <note>
            Det handlar om miljoner. Därför har vi tidigare mycket bestämt
            talat om vad vi anser. Det finns, som sagt, inte skäl att nu ta
            den debatten en gång till. Vi kommer att fortsätta den i andra
            sammanhang.
          </note>
          <note type="speaker">
            Anf. 50 JOHAN LÖNNROTH (v):
          </note>
          <note>
            Herr talman! Arne Kjörnsberg kommer med argumentet att det skulle
            vara kört. Som jag redan tidigare nämnt kommer Haninge kommun
            att fatta sitt budgetbeslut på måndag. Jag tror inte att
          </note>
          <note>
            Haninge kommun upplever att det är kört. Såvitt jag har förstått
            har representanter för Haninge kommun upprepade gånger varit hos
            finansministern och begärt dispens från detta straff.
          </note>
          <note>
            Hittills har de fått nej. Jag tror det skulle vara oerhört väsentligt
            för Haninge kommun om riksdagen i dag fattade ett annat beslut
            än man gjorde i våras.
          </note>
          <note>
            För några veckor sedan väckte ni, Arne
          </note>
          <note>
            Kjörnsberg, en särskild motion med anledning av att det hade
            hänt dramatiska saker med arbetslösheten under sommaren. Det betyder
            rimligen också att frågor av detta slag måste kunna omvärderas
            och omprövas. Det som har hänt under sommaren har kanske främst
            varit att kunskapen om den djupa kommunala krisen har blivit starkare.
            Varför inte ändå tro våra borgerliga kolleger om gott, så pass
            att de kan tänka igenom denna fråga en gång till.
          </note>
          <note type="speaker">
            Anf. 51 ARNE KJÖRNSBERG (s):
          </note>
          <note>
            Herr talman! Det sista först: Jag har inga sådana förhoppningar.
            De borgerliga har bestämt sig för att detta är jättebra. Kommunerna
            skär ner på sin verksamhet, avskedar folk osv. Jag har inga förhoppningar.
            Det är därför vi i stället lägger fram förslag. Johan Lönnroth,
            som är mycket pliktmedveten, har naturligtvis läst vår stora ekonomisk-politiska
            motion bl.a. med anledning av vad som har hänt. Då har Johan Lönnroth
            självfallet noterat att vi har alla förslag för att möta det största
            problemet som finns i kommunerna och landstingen just nu. De tvingas
            av ekonomiska skäl avskeda folk. Det leder i sin tur till att
            vård och omsorg blir sämre, förutom att det leder till att människor
            blir arbetslösa och får ekonomiska problem.
          </note>
          <note>
            När den första vägen har varit stängd, försöker vi att lösa problemet
            på annat sätt. Den frågan är inte slutbehandlad, Johan Lönnroth.
            Den skall finansutskottet diskutera under de kommande dagarna
            och troligen fatta beslut om nästa vecka.
          </note>
          <note>
            Sedan skall kammaren besluta den 15 december.
          </note>
          <note>
            Där har vi fortfarande förhoppningar.
          </note>
          <note>
            När det gäller den andra frågan är det som att springa rakt in
            i betongväggen, för de borgerliga har bestämt sig. Därav vårt
            ställningstagande att inte i detta sammanhang på nytt ta upp den
            frågan.
          </note>
          <note type="speaker">
            Anf. 52 JOHAN LÖNNROTH (v):
          </note>
          <note>
            Herr talman! Jag väljer att tolka det sista som Arne
          </note>
          <note>
            Kjörnsberg säger som positivt, att ni fortfarande ändå har förhoppningar
            om att det skall vara möjligt att påverka den borgerliga politiken.
            Jag har läst er stora ekonomisk-politiska motion mycket noggrant.
            Det finns många inslag i den som
          </note>
          <note>
            Vänsterpartiet står bakom. På många punkter handlar det om att
            ni i princip upprepar förslagen från i våras. Ni måste uppenbarligen
            innerst inne tro att det skall vara möjligt att få de borgerliga
            partierna att tänka om. Jag noterar det Arne
          </note>
          <note>
            Kjörnsberg säger i positiv anda, att
          </note>
          <note>
            Socialdemokraterna inte har gett upp. Ni anser inte att det är
            att springa in i betongväggen. Ni tror på att det skall vara möjligt
            att samtala om förändringar i den ekonomiska politik som de borgerliga
            partierna på det stora hela taget fastställde redan i våras.
          </note>
          <note type="speaker">
            Anf. 53 ARNE KJÖRNSBERG (s):
          </note>
          <note>
            Herr talman! För att inga missförstånd skall råda,
          </note>
          <note>
            Johan Lönnroth, vill jag säga följande. Mitt litet slarviga uttryck,
            att det är som att springa in i betongväggen, syftade på den delen
            där regeringspartierna, med understöd av Ny demokrati, har bestämt
            sig för att straffa kommunerna om de höjer skatten. Jag håller
            med om att man kan använda uttrycket straffa. Det var i den delen
            jag sade att det var som att springa in i väggen. I övrigt har
            vi inte gett upp. Vi har ett uppdrag från våra väljare att göra
            det så bra som möjligt eller det minst dåliga. Vi fortsätter att
            sträva efter det.
          </note>
          <note>
            Vi är inte så deterministiska att vi låter situationen rulla
            i väg och tror att problemen skall lösas av sig själva -- eller
            hur de nu skall lösas. Vi vill göra vad vi kan. Det kan jag försäkra
            Johan Lönnroth om.
          </note>
          <note>
            Jag är säker på att hans replik i den delen bara hade avsikten
            att få mig att ställa mig upp och säga detta.
          </note>
          <note>
            Johan Lönnroth vet ju vad vi tycker sedan tidigare.
          </note>
          <note>
            Härmed är det sagt. Låt oss ta det som en utgångspunkt för vidare
            arbete i finansutskottet.
          </note>
          <note type="speaker">
            Anf. 54 LENNART HEDQUIST (m):
          </note>
          <note>
            Herr talman! Johan Lönnroth och Arne
          </note>
          <note>
            Kjörnsberg verkar båda vara företrädare för linjen att det nödvändiga
            förändringsarbetet ute i kommuner och landsting åtminstone tills
            vidare skall upphöra. De åberopar arbetsmarknadsläget.
          </note>
          <note>
            Det verkar vara de obotfärdigas förhinder. Arne
          </note>
          <note>
            Kjörnsberg tillhörde ju den majoritet här i riksdagen som under
            hela 80-talet fördröjde denna nödvändiga förändring av kommunsektorn.
          </note>
          <note>
            Nu genomförs den. Den hade kunnat genomföras i ett bättre arbetsmarknadsläge.
            Det bör understrykas att det pågår mycket kraftfulla arbetsmarknadspolitiska
            insatser samtidigt som kommunerna genomför dessa förändringar.
            De leder till att de kommunanställda som i denna process i vissa
            fall får söka efter ett nytt arbete genom arbetsmarknadsåtgärder
            får tillfälle att genomgå utbildning och få del av kompetenshöjande
            insatser. Det gör att de i ett kommande bättre arbetsmarknadsläge
            står mycket bättre rustade att göra insatser inom t.ex. den privata
            tjänstesektorn eller i industrin. Det är gynnsammare för oss i
            det samhällsekonomiska uppbyggnadsarbete som pågår.
          </note>
          <note type="speaker">
            Anf. 55 ARNE KJÖRNSBERG (s):
          </note>
          <note>
            Herr talman! Herr Hedquist säger att det nödvändiga förändringsarbetet
            i kommunerna kunde ske i ett bättre arbetsmarknadspolitiskt läge.
          </note>
          <note>
            Det är sant -- det är verkligen sant. Mellan 600 000
          </note>
          <note>
            och 700 000 människor står utanför arbetsmarknaden.
          </note>
          <note>
            Men ni framhärdar ju! Ni bryr er inte om det. Ni vidtar åtgärder
            så att kommuner och landsting det kommande året uppskattningsvis
            kommer att tvingas att avskeda mellan 25 000 och 35 000
          </note>
          <note>
            personer. Resultatet av det blir bara att dessa personer går
            ut i öppen arbetslöshet eller att de får del av arbetsmarknadspolitiska
            åtgärder.
          </note>
          <note>
            Handen på hjärtat, herr Hedquist: det vore väl konstigt om man
            inte satte in kraftfulla åtgärder när arbetslösheten är så stor?
            Ni har inte ökat insatsernas omfattning i den takt som arbetslösheten
            ökat.
          </note>
          <note>
            Resultatet kommer alltså att bli att samhället --
          </note>
          <note>
            staten -- kommer att få stå för dessa kostnader via
          </note>
          <note>
            Arbetsmarknadsfonden. Där finns inga pengar, så vi får låna de
            pengar som behövs. För att använda den tidigare moderatledaren
            Gösta Bohmans uttryck: Detta är verkligen rundgång. Det enda vi
          </note>
          <note>
            ''tjänar'' på förändringsarbetet är att människor hamnar i arbetslöshet
            och att vård och omsorg blir sämre. Vi socialdemokrater anser
            inte att det är ekonomiskt rationellt att göra på det sättet.
          </note>
          <note type="speaker">
            Anf. 56 LENNART HEDQUIST (m):
          </note>
          <note>
            Herr talman! Det är oerhört viktigt att det arbete med produktivitetshöjning,
            effektivisering och nya lösningar som nu görs i kommunerna får
            fortsätta.
          </note>
          <note>
            Arne Kjörnsberg förespråkar att det arbetet skall avbrytas.
          </note>
          <note>
            Jag har sagt att det hade varit bra om detta förnyelsearbete
            hade skett under högkonjunkturen i slutet av 80-talet. Då hade
            vi stått bättre samhällsekonomiskt rustade nu.
          </note>
          <note>
            Att säga att kommuner och landsting kan avbryta detta jobb vore
            verkligen att driva förfallet vidare.
          </note>
          <note>
            I stället har man nu möjligheter att ge stora grupper utbildning
            och beredskap i form av kompetenshöjande insatser så att de kan
            stå väl rustade på en framtida arbetsmarknad. De åtgärderna vidtas
            ju.
          </note>
          <note>
            Ni socialdemokrater vill konservera nuvarande struktur i kommuner
            och landsting, och det tror jag faktiskt att man betackar sig
            för där.
          </note>
          <note type="speaker">
            Anf. 57 ARNE KJÖRNSBERG (s):
          </note>
          <note>
            Herr talman! Jag vill bara konstatera att Lennart
          </note>
          <note>
            Hedquist -- moderat och tidigare kommunalråd --
          </note>
          <note>
            inte tror sina egna partivänner ute i kommuner och landsting
            om att vidta rationella åtgärder, såvida han inte här i riksdagen
            genom ekonomiskpolitiska beslut tvingar dem att göra detta. Jag
            tror faktiskt
          </note>
          <note>
            Lennart Hedquists partivänner på kommunala och landstingskommunala
            befattningar om bättre, precis som jag tror mina egna partivänner
            om bättre. Vi behöver inte gå fram med piska.
          </note>
          <note>
            Jag noterar skillnaden. Det är uppochnedvända världen, herr talman.
            Jag har alltså större förtroende för att moderata kommunal- och
            landstingsråd ute i landet är rationella och vidtar för medborgarna
            viktiga åtgärder än vad Lennart
          </note>
          <note>
            Hedquist har. Mycket skall man uppleva här i världen!
          </note>
          <note type="speaker">
            Anf. 58 LENNART HEDQUIST (m):
          </note>
          <note>
            Herr talman! Nu är vi tillbaka till utgångsläget för min debatt
            med Johan Lönnroth. Det sker inte någon bestraffning av kommuner
            som höjer skatten. I motsats till vad regeringen redan anfört
            i budgetpropositionen utgår det i stället pengar till de kommuner
            som inte höjer skatten. Det är alltså fråga om en morot och inte
            om en piska, om jag skall använda det uttryck som Arne Kjörnsberg
            förde in i debatten.
          </note>
          <note>
            Överläggningen var härmed avslutad.
          </note>
          <note>
            (Beslut fattades efter 14 §.)
          </note>
          <note>
            7 § Kommunala bostadstillägg till folkpension år 1994
          </note>
          <note>
            Föredrogs
          </note>
          <note>
            socialförsäkringsutskottets betänkande
          </note>
          <note>
            1993/94:SfU3 Kommunala bostadstillägg till folkpension år 1994
            (prop. 1993/94:5).
          </note>
          <note type="speaker">
            Anf. 59 BERITH ERIKSSON (v):
          </note>
          <note>
            Herr talman! Jag vill börja med att säga att det inte är lätt
            att vara låginkomstpensionär i detta land i dag om man skall försöka
            planera framåt. Det är kanske inte lätt för någon i dagsläget
            att planera särskilt långt framåt beroende på alla de beslut,
            kontrabeslut och korrigeringsbeslut som gör att situationen för
            många människor blir väldigt osäker på många områden.
          </note>
          <note>
            En grupp människor som kanske är särskilt känslig när det gäller
            att oroas av ständigt nya förändringar är nog pensionärerna.
          </note>
          <note>
            Betänkandet handlar om förändringar vad gäller
          </note>
          <note>
            KBT. Jag vill ta upp tre olika frågor som jag tror kommer att
            skapa ytterligare orättvisor.
          </note>
          <note>
            För det första: Regeringens förslag till nya KBT-
          </note>
          <note>
            regler kommer att medföra att det sker en omfördelning från rika
            pensionärer till fattiga. De som har hög pension har ofta en bra
            bostad och högre hyra. De kommer till följd av regeringens förslag
            att subventioneras med några hundralappar varje månad -- noga
            räknat med i medeltal 150 kr.
          </note>
          <note>
            De andra, dvs. de vi här i kammaren ibland kallar fattigpensionärer,
            kommer att förlora.
          </note>
          <note>
            För det andra: Det skall ske en omräkning av konsumentprisindex.
            Pensionärerna kommer inte att få full uppräkning av sina pensioner.
            Vem drabbar det? Också det drabbar i störst utsträckning pensionärer
            med ingen eller låg ATP.
          </note>
          <note>
            För det tredje: Den överföring av ansvaret för KBT
          </note>
          <note>
            till staten som inte skall medföra några merkostnader för staten
            och det system som man grundar uppbyggnaden på tar inte någon
            hänsyn till olika nivåer på subventionerna. I en del kommuner
            har man subventionerat med högre belopp och i andra med lägre.
          </note>
          <note>
            En del pensionärer kommer att få mindre och en del mer om regeringen
            fortsätter på den inslagna vägen vad gäller jämlikhetspolitiken.
          </note>
          <note>
            Vi i Vänsterpartiet tycker egentligen att man skulle ta bort
            bidragsgolvet och låta bidragstaket vara kvar -- gärna på den
            nivå som det ligger på i dag.
          </note>
          <note>
            Det kan naturligtvis kosta några miljoner extra. Vi begär i vår
            motion just en översyn av hur systemet slår, så att låginkomstpensionärerna
            inte skall drabbas av de olika förslagen.
          </note>
          <note>
            Vi begär alltså en konsekvensanalys av hur de föreslagna KBT-reglerna
            slår för låginkomstpensionärer.
          </note>
          <note>
            Med detta, herr talman, yrkar jag bifall till
          </note>
          <note>
            Vänsterpartiets motion, eftersom jag inte kunde delta i utskottets
            behandling och få en meningsyttring införd under mom. 1 och 2.
          </note>
          <note type="speaker">
            Anf. 60 MARGIT GENNSER (m):
          </note>
          <note>
            Herr talman! Berith Eriksson yrkade bifall till
          </note>
          <note>
            Vänsterpartiets motion. Den motionen innehåller ett krav att
            den nedre bostadskostnadsgränsen inte skall sänkas -- hon sade
            att den inte skall höjas utan bibehållas vid 150 kr. Den har under
            lång tid varit oförändrad, och motionsyrkandet är därför oförståeligt.
            Jag tror mot den bakgrunden att det är viktigt, inte minst för
            dem som sitter på åhörarläktaren, att jag går igenom vad ärendet
            innehåller.
          </note>
          <note>
            Vi talar om en förändring av KBT-lagstiftningen.
          </note>
          <note>
            Det gäller dels en ändring av statsbidragsreglerna för det kommunala
            bostadstillägget för pensionärerna, dels också i vissa fall följdändringar
            i bostadstillägget för pensionärerna.
          </note>
          <note>
            För närvarande gäller att statsbidragen utgår med
          </note>
          <note>
            70 % av de kostnader som kommunerna har för kommunalt bostadstillägg,
            dock under en förutsättning, nämligen att kommunerna täcker
          </note>
          <note>
            85 % av den del av kostnaderna som överstiger 150
          </note>
          <note>
            kr men inte 3 000 kr.
          </note>
          <note>
            Regeringen har föreslagit vissa regeländringar för att få till
            stånd mera enhetliga regler för kommunerna i avvaktan på en övergång
            till ett statligt bostadsbidrag, något som kommunerna har önskat
            sig.
          </note>
          <note>
            Regeringen föreslår för det första att kommunerna även fortsättningsvis
            skall få statsbidrag med 70 %
          </note>
          <note>
            av sina utgifter för KBT, förutsatt att 85 % av bostadskostnaderna
            täcks av KBT. Procentsatserna är alltså helt oförändrade.
          </note>
          <note>
            För det andra föreslår man vissa ändringar av bostadskostnadsgränserna.
            De bidragsgrundande kostnaderna föreslås ligga mellan 150 kr --
            precis som tidigare, Berith Eriksson -- och en övre bostadskostnadsgräns
            på 3 500 kr. Det innebär att den övre bostadskostnadsgränsen höjs
            med 500 kr.
          </note>
          <note>
            Det föreslås också bidragsändringar för att få till stånd en
            anpassning av de kommunala KBT-
          </note>
          <note>
            reglerna inför en övergång 1995 till ett statligt system. Man
            föreslår därför att KBT inte skall få täcka mer än 90 % av bostadskostnaderna.
            För att få en mjuk övergång i de kommuner som har täckt upp till
            100 % av bostadskostnaderna skall dessa kommuner inte få sänka
            sina KBT-kostnader mer än till 90 %. Alla de kommuner som har
            90 % eller lägre procenttal måste behålla sin nuvarande täckningsgrad.
          </note>
          <note>
            Detta är vad som föreslås i propositionen. Man föreslår också
            att det särskilda kommunala bostadstillägget, som skall se till
            att ingen pensionär får det verkligt dåligt, dvs. att vi inte
            skall få några fattigpensionärer, skall ligga fast också under
            1994.
          </note>
          <note>
            Berith Eriksson säger nu att vi gör en mycket orättfärdig förändring:
            Vi höjer KBT för dem som har höga inkomster, höga pensioner och
            hög hyra.
          </note>
          <note>
            Den samvariationen är dock inte helt enkel. De som har höga pensioner
            och möjligtvis också hög hyra får faktiskt inte så mycket i KBT.
            Det finns vissa avräkningsregler för detta.
          </note>
          <note>
            Dessutom hänger hög hyra och hög pension eller låg hyra och låg
            pension inte helt ihop med varandra. Gamla pensionärer som flyttar
            till nybyggda servicehus eller andra anläggningar får ofta höga
            hyror samtidigt som de har låga pensioner. Så ser vårt pensionssystem
            ut. Det är därför så viktigt att vi också har SKBT.
          </note>
          <note>
            Jag måste säga att jag tycker att förslaget är väl avvägt. Jag
            har suttit med i den utredning som arbetat med KBT-frågorna. Att
            snabbt och utan anpassning ändra ett kommunalt system till ett
            statligt går inte. Vi har här fått till stånd en bra avvägning.
          </note>
          <note>
            Jag yrkar bifall till utskottets och propositionens förslag och
            avstyrker Berith Erikssons yrkande.
          </note>
          <note>
            Som jag inledningsvis sade är det litet konstigt, eftersom hon
            kräver att bostadskostnadsgränsen på
          </note>
          <note>
            150 kr skall förbli oförändrad. Det är vad som också föreslås
            i propositionen.
          </note>
          <note type="speaker">
            Anf. 61 BERITH ERIKSSON (v):
          </note>
          <note>
            Herr talman! Nej, vi framhåller i motionen att vi kan tänka oss
            att golvet tas bort. Vi vill få till stånd en konsekvensutredning,
            som går igenom hur KBT-
          </note>
          <note>
            reglerna kommer att slå bland pensionärerna.
          </note>
          <note>
            Jag förstår naturligtvis att det handlar om ett nollsummespel,
            en omfördelning mellan kommuner som har betalat ut mer och kommuner
            som har betalat ut mindre, för att skapa en situation där staten
            kan ta över denna bidragsgivning. Men har Moderaterna gjort någon
            utredning av hur det här slår mot de pensionärer som har KBT i
            dag?
          </note>
          <note type="speaker">
            Anf. 62 MARGIT GENNSER (m):
          </note>
          <note>
            Herr talman! I motionen yrkas faktiskt att man inte skall sänka
            bidragsgolvet. I utskottsskrivningen var man snäll och skrev att
            den nedre gränsen på 150 kr bör bibehållas.
          </note>
          <note>
            Vi behandlar nu årets ärende. Vad som sker nästa år vet vi inte
            så mycket om. Om man går över till ett statligt system måste man
            se på många olika delar, och det blir då konstigt med ett tillkännagivande
            om att 150-kronorsgränsen skall ligga fast för all framtid.
          </note>
          <note>
            Det är nog fråga om ett misstag, och jag tror inte att det är
            mycket att diskutera.
          </note>
          <note>
            Överläggningen var härmed avslutad.
          </note>
          <note>
            (Beslut fattades efter 14 §.)
          </note>
          <note>
            8 § Vissa socialförsäkringsfrågor
          </note>
          <note>
            Föredrogs
          </note>
          <note>
            socialförsäkringsutskottets betänkande
          </note>
          <note>
            1993/94:SfU4 Vissa socialförsäkringsfrågor.
          </note>
          <note type="speaker">
            Anf. 63 BERITH ERIKSSON (v):
          </note>
          <note>
            Herr talman! I detta betänkande om vissa socialförsäkringsfrågor
            behandlas bl.a.
          </note>
          <note>
            Vänsterpartiets motionsyrkande om en samlad bedömning av hur
            långtidssjuka, pensionärer och handikappade drabbas av alla de
            olika förslag som framlagts under mandatperioden.
          </note>
          <note>
            Utskottet besvarar vår motion med att hänvisa till
          </note>
          <note>
            Merkostnadskommittén och HSU 2000. Jag tycker att det är litet
            märkligt, eftersom
          </note>
          <note>
            Merkostnadskommittén inte alls tog tag i denna fråga. Den presenterade
            ingen helhetslösning utan föreslog en mängd olika delåtgärder
            vars konsekvenser är mycket svåra att överblicka. Man skulle framför
            allt ha gjort en samstämning med
          </note>
          <note>
            Handikapputredningen, men de åsikter och slutsatser som man kom
            fram till i
          </note>
          <note>
            Handikapputredningen finns över huvud taget inte redovisade i
            Merkostnadskommitténs förslag.
          </note>
          <note>
            Vi ville även i Merkostnadskommittén få till stånd en paketlösning,
            en samlad bedömning av konsekvenserna för handikappade och kroniskt
            sjuka som har betydande kostnader för läkemedel, läkarbesök och
            sjukvårdsbehandling. Vi vill också att man i detta sammanhang
            tar med alla de kostnadsökningar som har genomförts i den kommunala
            servicen.
          </note>
          <note>
            Vi anser att det är viktigt att få en ordentlig översyn av konsekvenserna
            för de här människorna av alla förslag och försämringar som har
            skett under de sista åren.
          </note>
          <note>
            I HSU 2000 finns absolut ingenting som motsvarar vårt motionskrav.
            Den kommitténs överväganden skall grundas på analys och värdering
            av i första hand tre olika finansierings- och organisationsmodeller.
            Det handlar om en reformerad landstingsmodell, primärvårdsstyrd
            vård och obligatorisk sjukvårdsförsäkring. Men det finns ingenting
            om att den utredningen skulle göra någon analys av hur de här
            grupperna av människor drabbats av de samlade merkostnader som
            de har fått med olika förändringar.
          </note>
          <note>
            Därmed, herr talman, yrkar jag i mom. 8 bifall till vår motion
            Sf231. Under detta moment finns också två socialdemokratiska motioner
            som föreslås bli avslagna med samma motivering.
          </note>
          <note type="speaker">
            Anf. 64 KARIN ISRAELSSON (c):
          </note>
          <note>
            Herr talman! Berith Eriksson anser att utskottet inte på ett
            bra sätt har besvarat den motion som hon har väckt och som tas
            upp i detta betänkande. Hon hävdar att det vi anför från utskottsmajoritetens
            sida inte skulle vara ett svar på motionskraven.
          </note>
          <note>
            Det är vittomfattande krav Vänsterpartiet ställer i motionen.
            Vi tycker nog att
          </note>
          <note>
            Merkostnadskommitténs förslag till stor del skulle kunna lösa
            de problem som Berith Eriksson pekar på. Det pågår ett beredningsarbete
            i regeringskansliet när det gäller
          </note>
          <note>
            Merkostnadskommitténs betänkande.
          </note>
          <note>
            Det här är inga lätta frågor att lösa. Förändringar sker hela
            tiden i både utgiftsuttag och tillskapande av förmåner för grupperna
            handikappade, långtidssjukskrivna och låginkomsttagare.
          </note>
          <note>
            Socialstyrelsen har i sitt arbete också uppmärksammat de avgifter
            som man tar ut efter den s.k. ÄDEL-reformen och har visat på effekter
            som detta ger. Det finns också en lång rad andra utredningar som
            följer utvecklingen mycket noggrant.
          </note>
          <note>
            Utskottsmajoriteten anser att det inte för närvarande finns anledning
            att tillsätta ytterligare en utredning för att ta reda på de konsekvenser
            som förändringar i samhällslivet kan innebära.
          </note>
          <note>
            I HSU 2000 finns frågan om avgifterna faktiskt med i kommittéuppdraget
            att titta på vilken effekt detta har för människors möjligheter
            till god vård och omsorg. Även om man i första hand skall se på
            tre huvudmodeller, så finns i den övriga delen av kommittédirektiven
            inlagd avgifternas påverkan på sjukvårdsefterfrågan. Detta kommer
            att redovisas under våren.
          </note>
          <note>
            Jag vill med det, herr talman, yrka bifall till utskottets betänkande
            och avslag på Berith
          </note>
          <note>
            Erikssons motion Sf231.
          </note>
          <note type="speaker">
            Anf. 65 BERITH ERIKSSON (v):
          </note>
          <note>
            Herr talman! Det är klart att jag inte är nöjd med behandlingen
            av motionen. Man hänvisar dels till en utredning som redan är
            klar och där det inte finns någonting som pekar på att man skulle
            kunna göra en samlad konsekvensanalys utifrån den. Kan
          </note>
          <note>
            Karin Israelsson peka på någonting i utredningen som säger att
            man är beredd att ta detta helhetsgrepp?
          </note>
          <note>
            Inte nog med att man inte tog ett helhetsgrepp, man kom också
            med tre olika förslag i olika delar.
          </note>
          <note>
            När det gäller den andra utredningen är det lätt att läsa sig
            till att inte heller den är beredd att gå in och göra någon analys
            av vad de samlade kostnaderna innebär för de människor som drabbas
            av kostnadshöjningar när det gäller läkemedel, sjukvård och hemtjänst.
            På precis på alla områden, där en handikappad, en långtidssjuk
            eller en pensionär har utgifter har det skett höjningar av utgifterna
            utan att det skett höjningar i motsvarande grad för deras inkomster.
            Detta har naturligtvis konsekvenser.
          </note>
          <note>
            Jag tror inte att jag och Vänsterpartiet är ensamma om att få
            kraftiga signaler från samhället om att dessa människor har drabbats
            ganska hårt av förändringarna.
          </note>
          <note>
            Karin Israelsson påpekar att det skulle pågå så stor och omfattande
            utredningsverksamhet. Men om man tillsätter olika utredningar
            för olika områden, som leder fram till en rad beslut, så måste
            man väl ändå någonstans stanna upp och ta reda på vad allt detta
            har inneburit för de människor som drabbas av dessa beslut.
          </note>
          <note type="speaker">
            Anf. 66 KARIN ISRAELSSON (c):
          </note>
          <note>
            Herr talman! Jag har stort förtroende för att regeringen i sin
            handläggning av
          </note>
          <note>
            Merkostnadskommitténs betänkande försöker hitta lösningar. Det
            är inga lätta lösningar. Det vittnar
          </note>
          <note>
            Merkostnadskommitténs betänkande om. Man har inte kunnat hitta
            en enkel lösning för att skydda de sämst ställda. Men det finns
            i systemet också högkostnadsskydd av olika slag, som skall ge
            ett skydd för dem som har de sämsta ekonomiska förutsättningarna,
            vilket ofta brukar följas av att man har den högsta sjukligheten.
          </note>
          <note>
            Jag tycker att vi med det kan uppdra till regeringen att om det
            kommer ett förslag så skall man i det också ta dessa hänsyn.
          </note>
          <note type="speaker">
            Anf. 67 BERITH ERIKSSON (v):
          </note>
          <note>
            Herr talman! Det Merkostnadskommittén framför allt kom fram till
            var olika förslag som, om de genomförs, betyder en försämring.
            Det var helt klart att man i den merkostnadsgräns som skulle sättas
            inte alls skulle räkna in de olika högkostnadsskydden, och att
            man inte alls ville ta något helhetsgrepp på alla momenten.
          </note>
          <note>
            Jag skulle kunna gå med på att göra en utjämning mellan olika
            människor med olika behov när det gäller t.ex. fria mediciner,
            men det under förutsättning att det ingår i en paketlösning, i
            ett helhetsperspektiv.
          </note>
          <note>
            Jag hoppas verkligen att Merkostnadskommitténs betänkande inte
            används på det sättet att man tar ut förslag om sådant som gör
            det ännu svårare för dem som redan har det svårt i det här samhället.
          </note>
          <note type="speaker">
            Anf. 68 KARIN ISRAELSSON (c):
          </note>
          <note>
            Herr talman! Grunden för de förändringar som har genomförts i
            vårt land är att vi har en mycket dålig ekonomi och måste hitta
            besparingar. Insatser för vård och omsorg innebär mycket stora
            kostnader för samhället. Man måste försöka lägga så mycket som
            möjligt som egenkostnader för att få ett utnyttjande av förmånerna
            som överensstämmer med de behov som finns.
          </note>
          <note>
            Vi följer med intresse vad som händer.
          </note>
          <note>
            Kommunerna har ett sista ansvar i frågorna.
          </note>
          <note>
            Jag är beredd att med förtroende överlämna frågan till regeringen.
            Man har nu frågan på sitt bord. Det är inte lätt att finna en
            lösning, och det har många vittnat om förut.
          </note>
          <note type="speaker">
            Anf. 69 BERITH ERIKSSON (v):
          </note>
          <note>
            Herr talman! Frågan om samhällets i dag dåliga ekonomi dyker
            hela tiden upp. Men frågan är var besparingarna skall göras. Det
            här gäller en grupp människor som först och främst inte klarar
            av att organisera sig på samma sätt som andra starkare grupper
            i samhället kan göra. Det är också fråga om grupper som inte i
            första taget går till socialen eller vill ligga samhället till
            last. De är mer än andra verkligen i behov av att vi i denna kammare
            tar deras situation på största allvar.
          </note>
          <note>
            Överläggningen var härmed avslutad.
          </note>
          <note>
            (Beslut fattades efter 14 §.)
          </note>
          <note>
            9 § Vissa utlänningsfrågor
          </note>
          <note>
            Föredrogs
          </note>
          <note>
            socialförsäkringsutskottets betänkande
          </note>
          <note>
            1993/94:SfU5 Vissa utlänningsfrågor.
          </note>
          <note type="speaker">
            Anf. 70 SIGGE GODIN (fp):
          </note>
          <note>
            Herr talman! I detta betänkande behandlas bl.a.
          </note>
          <note>
            frågan om förvarstagande av barn. Regeringen har tidigare i regeringsförklaringen
            och i förslag till riksdagen slagit fast förbudet att barn inte
            får tas i förvar. Som kammarens ledamöter väl känner till biföll
            riksdagen inte regeringens förslag.
          </note>
          <note>
            I Sverige blir många barn inlåsta endast av det skälet att deras
            familjer söker asyl. Att över huvud taget frihetsberöva barn strider
            helt mot vårt rättsmedvetande och mot FN:s barnkonvention.
          </note>
          <note>
            Målsättningen måste vara att möjligheterna att ta barn i förvar
            i framtiden helt elimineras. Det gäller att utveckla andra former
            för att säkerställa att man kan verkställa beslut utan att tillgripa
            frihetsberövande.
          </note>
          <note>
            Vi i Folkpartiet hoppades att en majoritet skulle inse att förra
            årets beslut var felaktigt och att i år skulle majoriteten kunna
            bifalla Charlotte
          </note>
          <note>
            Brantings motion. Nu ser det inte ut att bli så.
          </note>
          <note>
            Den socialdemokratiska regeringen föreslog 1989
          </note>
          <note>
            en förändring av förvarslagen. Den gällde framför allt vuxna.
            Vi reagerade från Folkpartiets sida och menade att förändringen
            skulle innebära att fler barn skulle tas i förvar. Det förnekade
            den dåvarande invandrarministern Maj-Lis Lööw. Hon påstod att
            det inte alls skulle bli så, utan att det endast vid synnerliga
            skäl skulle finnas fog för att ta barn i förvar. Det skulle alltså
            bli färre barn som togs i förvar. Det blev precis tvärtom.
          </note>
          <note>
            Majoriteten i riksdagen står fortfarande bakom att man tar barn
            i förvar. Det handlar om barn som har tvingats fly tillsammans
            med sina föräldrar från svåra förhållanden, och det gäller många
            gånger traumatiska situationer och upplevelser.
          </note>
          <note>
            Socialstyrelsen har tidigare gjort en utredning och pekat på
            vilka konsekvenser detta får för flyktingbarnen.
          </note>
          <note>
            Herr talman! Situationen är sådan att utskottets mening kan leda
            till en ökning av antalet barn i förvar. Det är därför angeläget
            att regeringen noga följer tillämpningen av de ändrade bestämmelserna.
            Vi anser att Invandrar- och flyktingkommittén bör få i uppdrag
            att se över bestämmelserna om förvar av barn och komma med förslag
            som i princip förbjuder detta. Man skall inte, som utskottet anser,
            ta för givet att kommittén kommer att göra så.
          </note>
          <note>
            Herr talman! Med detta ber jag att få yrka bifall till reservationen
            i SfU:s betänkande 5.
          </note>
          <note type="speaker">
            Anf. 71 RUNE BACKLUND (c):
          </note>
          <note>
            Herr talman! Socialförsäkringsutskottets betänkande 5 behandlar
            ett antal motioner med anknytning till utlänningslagen, bl.a.
            vissa regler som rör arbetstillstånd, viseringsregler, förvar
            av barn, utvisning på grund av brott m.m.
          </note>
          <note>
            Många av de frågeställningar som återfinns i motionerna, bl.a.
            när det gäller arbetstillstånden, kommer att diskuteras och behandlas
            i den parlamentariska kommitté som har fått i uppgift att bl.a.
            se över invandringsreglerna. Det gör att de frågorna kommer tillbaka
            till riksdagen i en eller annan form. Vi har därför från utskottsmajoritetens
            sida valt att avstyrka motionerna med hänvisning till att frågorna
            bereds i kommittén.
          </note>
          <note>
            Det finns också ett antal motioner som behandlar brott som begås
            av utländska medborgare eller misstankar om att utlänningar skall
            begå brott i
          </note>
          <note>
            Sverige. Där finns ett utredningsförslag från den s.k. utvisningsutredningen
            som för närvarande bereds i regeringskansliet. Regeringen avser
            att lägga fram förslag under våren 1994. Vi avstyrker motionerna
            med hänvisning till att frågorna kommer tillbaka till riksdagen
            och att vi får då anledning att göra en fördjupad prövning av
            de förslag som finns i motionerna.
          </note>
          <note>
            Herr talman! Vidare har vi den del som föregående talare diskuterade.
            När det gäller frågan om förvar av barn finns det en reservation
            från Folkpartiets sida. Man kräver ett förbud mot att ta barn
            i förvar.
          </note>
          <note>
            Det är viktigt att komma ihåg att skälet till att det finns förvarsregler
            är att det finns en lagstiftning som säger att den som får avslag
            på sin asylansökan i Sverige skall också lämna landet. Det görs
            inga undantag på den punkten. Man är skyldig att lämna
          </note>
          <note>
            Sverige efter ett sådant beslut. Förvarsreglerna har tillkommit
            för att markera allvaret med att verkställa sådana avvisningar.
            Det gäller såväl enbart vuxna som barnfamiljer.
          </note>
          <note>
            Skulle man följa den syn som Fokpartiet har, dvs.
          </note>
          <note>
            ett absolut förbud, skulle man i praktiken slå botten ur lagstiftningen.
            Därmed finns det inga möjligheter för samhället att verkställa
            avvisningar.
          </note>
          <note>
            Då går det att vistas i landet utan möjligheter för samhället
            att verkställa en avvisning. Det skulle leda till att asylprövningen
            i fråga om barnfamiljer i praktiken skulle bli tämligen meningslös.
            Sådana beslut kan aldrig verkställas. Detta ligger bakom det ställningstagande
            som riksdagsmajoriteten valde vid föregående års riksdag.
          </note>
          <note>
            Diskussionen om barn i förvar blir gärna känslomässig. Man pratar
            om att barn låses in endast därför att de är asylsökande. Det
            är viktigt att komma ihåg vem det är som låses in. Det är endast
            den som har visat dokumenterad ovilja att efterfölja ett avvisningsbeslut.
            De regler som antogs förra året innebär att de som skall avvisas
            får längre tid på sig att förbereda avresan. För att de skall
            tas i förvar måste de verkligen visa att de inte är beredda att
            efterfölja de beslut som svenska myndigheter har fattat. Det är
            inte bara fråga om att de är asylsökande, utan också att de har
            visat en klar ovilja att acceptera ett beslut.
          </note>
          <note>
            Det är också viktigt att komma ihåg att den som har fått avslag
            på sin ansökan har ju därmed fått sina asylskäl prövade. Det är
            därmed bevisat att man inte har haft skäl för sin ansökan, dvs.
            att man är flykting eller att det finns andra omständigheter som
            gör att man kräver skydd i Sverige.
          </note>
          <note>
            Herr talman! Utskottet anser på den punkten att den linje som
            Folkpartiet har valt skulle leda väl långt när det gäller de krav
            vi i övrigt ställer på lagstiftningen. Det måste finnas en yttersta
            gräns där det går att markera att samhällets beslut skall efterföljas.
          </note>
          <note>
            Herr talman! Med dessa synpunkter vill jag yrka bifall till utskottets
            hemställan.
          </note>
          <note type="speaker">
            Anf. 72 SIGGE GODIN (fp) replik:
          </note>
          <note>
            Herr talman! Folkpartiet slår inte huvudet i väggen och tycker
            att det skall vara ett absolut förbud. Men vi tycker att det skall
            vara så på sikt. Vi talar om att det skall finnas en princip om
            att inte ta barn i förvar. Rune Backlund, som är väl insatt i
            dessa frågor, vet att regeringens förslag inte heller innebar
            ett absolut förbud. Trots det tyckte majoriteten i Sveriges riksdag
            att regeringens förslag inte kunde bifallas.
          </note>
          <note>
            Herr talman! Låt mig hoppas att Invandrar- och flyktingkommittén
            är så klok att dessa synpunkter tas upp och att kommittén ser
            seriöst på frågan. Det skall en gång för alla utredas om det finns
            andra möjligheter att lösa denna mycket svåra fråga, dvs.
          </note>
          <note>
            så att barn slipper tas i förvar i samma utsträckning som har
            skett under de senaste åren.
          </note>
          <note type="speaker">
            Anf. 73 RUNE BACKLUND (c) replik:
          </note>
          <note>
            Herr talman! Sigge Godin vet ju väl hur direktiven för utredningen
            är skrivna. De är väldigt öppna, och det är fritt att i den utredningen
            även aktualisera den här frågeställningen.
          </note>
          <note>
            Det är viktigt att komma ihåg att det ställningstagande som utskottet
            gjorde innebar en skärpning av reglerna i förhållande till hur
            de såg ut tidigare. Det lämnades alltså ännu större utrymme för
            att man själv skulle klara sin utresa från Sverige;
          </note>
          <note>
            vi ändrade tidpunkten.
          </note>
          <note>
            I utskottet markerade vi att det inte bara skulle vara fråga
            om att misstanke förelåg om att viss person tänkte avvika, utan
            det skulle handla om en dokumenterad ovilja till att efterfölja
            fattade beslut.
          </note>
          <note>
            I så måtto innebär förändringen förra året minskade möjligheter
            att ta barn i förvar. Det bygger hela tiden på att man själv visar
            att man inte vill efterfölja besluten. På inget sätt vill vi åstadkomma
            en situation där många barn tas i förvar. Majoritetens målsättningen
            var att åstadkomma ett minimum av sådana tillfällen.
          </note>
          <note type="speaker">
            Anf. 74 SIGGE GODIN (fp) replik:
          </note>
          <note>
            Herr talman! Låt mig få påpeka att det strider mot vårt rättsmedvetande
            i Sverige att ta barn i förvar.
          </note>
          <note>
            Det strider också mot FN:s barnkonvention, som
          </note>
          <note>
            Sverige också skrivit under. Av det skälet agerar
          </note>
          <note>
            Folkpartiet i den här frågan.
          </note>
          <note type="speaker">
            Anf. 75 RUNE BACKLUND (c) replik:
          </note>
          <note>
            Herr talman! Vi kan naturligtvis diskutera vilka principer det
            här strider mot. Men det finns också en annan princip i Sverige,
            vilken säger att de lagar som stiftas och de regler som inrättas
            skall kunna efterföljas, och att man med kraft skall visa att
            man från samhällets sida är beredd att efterleva dem.
          </note>
          <note>
            Det är därför dessa regler finns.
          </note>
          <note type="speaker">
            Anf. 76 ARNE JANSSON (nyd):
          </note>
          <note>
            Herr talman! Utskottet har i sitt betänkande behandlat utlänningsfrågor.
            Totalt behandlades i utskottet 18 motioner representerande 28
          </note>
          <note>
            hemställandepunkter. Av dessa kom 5 motioner med 15 hemställandepunkter
            från Ny demokrati.
          </note>
          <note>
            Vi i Ny demokrati har alltså som största enskilda parti engagerat
            oss i denna fråga. Är det då inte märkligt att vi inte har en
            enda reservation på alla dessa motioner och yrkanden, utan endast
            ett särskilt yttrande i betänkandet?
          </note>
          <note>
            Borde det inte besinna dem till eftertanke som rycks med i massmedias
            partibundna smutskastningskampanj av Ny demokrati? Borde det inte
            besinna Stockholms universitet till eftertanke, detta centrum
            för invandrarforskning?
          </note>
          <note>
            I sin tydligen partivinklade utredning,
          </note>
          <note>
            Förhållandesätt till invandring och invandrare
          </note>
          <note>
            1993, yttrar man bl.a. följande om Ny demokrati:
          </note>
          <note>
            -- Partiet har på ett försåtligt sätt friat till dem som oroas
            av invandringen.
          </note>
          <note>
            -- Det är möjligt att Wachtmeister och Karlsson inte kan beläggas
            med direkt främlingsfientliga uttalanden, men ingen kan ta miste
            på Ny demokratis budskap: Ta inte in fler invandrare!
          </note>
          <note>
            Skicka hem de asylsökande! Sverige åt svenskarna!
          </note>
          <note>
            -- En högljudd grupp med Sverigedemokrater, Ny demokrati och
            Sjöbopartiet i spetsen är ytterst kritisk till flyktingpolitiken.
            Det är svårt att tro att regering och riksdag låter sig påverkas
            av detta sällskap.
          </note>
          <note>
            Frågan är om denna utredning kan betraktas som seriös, trots
            att resultatet av den i många fall är facit på Ny demokratis politik.
            Är förtalet av Ny demokrati här en kompensation för att det nu
            är bevisat att vårt parti har rätt?
          </note>
          <note>
            Vad har hänt? Herr talman, jag skall rycka ut några representativa
            yrkandepunkter i våra motioner och jämföra med vad de lett till.
            I Ny demokratis motion Sf22, yrkande 16, som skrevs i februari
            i år, framhöll vi i Ny demokrati att de svenska viseringsreglerna
            borde skärpas och att visumtvång för t.ex. medborgarna från det
            forna Jugoslavien borde införas. Grunden därtill var den inhumana
            behandlingen i Sverige, människosmugglingen, m.m.
          </note>
          <note>
            I juni i år beslöt regeringen att följa vårt förslag som avser
            Bosnien-Hercegovina, naturligtvis efter sedvanlig smutskastning
            av vårt parti. Av dem som kommit till Sverige under denna tid
            har många blivit utvisade. Enorma, onödiga lidanden och kostnader
            kunde också här har sparats om man hade lyssnat till oss.
          </note>
          <note>
            I vår motion 22, yrkande 13, påpekade vi att många ensamma barn
            kommer till Sverige för att söka asyl.
          </note>
          <note>
            När barnen beviljats uppehållstillstånd anländer föräldrarna.
            Dessa kan då av anknytningsskäl få uppehållstillstånd. Då motionen
            var så verklighetsförankrad, kunde man inte bara låta den vara,
            utan den behandlas nu av Invandrar- och flyktingkommittén.
          </note>
          <note>
            I motionerna 22, 631 och 93 har vi i olika yrkanden pekat på
            den allvarliga fara för samhället som den ökande kriminaliteten
            utgör. Enligt all tillgänglig statistik är utländska medborgare
            kraftigt överrepresenterade bland dem som lagförs och döms för
            brott. Det är därför väsentligt att de bestämmelser som reglerar
            möjligheten att utvisa sådana utländska medborgare ändras i skärpande
            riktning.
          </note>
          <note>
            Resultatet blir också här att man inte kan blunda för verklighetens
            fakta och att även denna punkt ingår i Utvisningsutredningens
            betänkande, som nu bereds av regeringen. Motion 632, i vilken
            vi i olika yrkanden berör möjligheten till utvisning på grund
            av asocialitet, är av den graden att utskottet förutsätter att
            denna fråga skall ingå i
          </note>
          <note>
            Utvisningsutredningen.
          </note>
          <note>
            Herr talman! På punkt efter punkt har våra motioner och yrkanden
            i detta kanske känsliga betänkande blivit tillgodosedda eller
            på annat sätt föranlett åtgärder i yrkandets riktning. Inget parti
            har protesterat. Är det då inte märkligt att de i sina politiskt
            styrda medier går ut och förtalar Ny demokrati i skabrösa ordalag?
          </note>
          <note>
            Refererande till det nyss sagda samt till övrigt som framförts
            i betänkandet med anledning av våra motioner och yrkanden, har
            jag ingen anledning att inte yrka bifall till vad utskottet anfört
            om att man skall avvakta beredningen och utredningen av dessa
            frågor.
          </note>
          <note>
            Därför avstår jag från att reservera mig och yrkar bifall till
            utskottets hemställan i Sfu5.
          </note>
          <note type="speaker">
            Anf. 77 BERITH ERIKSSON (v):
          </note>
          <note>
            Herr talman! Detta betänkande innehåller egentligen sådant som
            blev över från motionsbehandlingen i januari i år. För vår del
            behandlas två motionskrav, nämligen barnförvaret och besöksviseringen.
          </note>
          <note>
            Först vill jag vidga frågan och peka på det absurda i att vi
            i Sverige tar asylsökande i förvar i häkten och arrestlokaler.
            Det gäller framför allt vuxna, men ibland också barn. De har ju
            inte begått något annat brott än att söka asyl, och det är tragiskt
            att man inte har kunnat anvisa andra förvarslokaler än häkten
            och arrestlokaler.
          </note>
          <note>
            I det litet större sammanhanget blir också en annan motion från
            detta betänkande aktuell och intressant: åldersgränsen. Skall
            den vara 18 år eller skall den ligga kvar på 16 år, som nu är
            fallet i utlänningslagen? Det är en fråga som förhoppningsvis
            tas upp i den tillsatta utredningen, och kanske kan vi få en förändring
            här.
          </note>
          <note>
            I sammanhanget måste man kanske också nämna det som stått i tidningarna
            de senaste dagarna, dvs.
          </note>
          <note>
            hur det går till när barnfamiljer hämtas till förvar.
          </note>
          <note>
            Man gick in i Alsike kloster, där det fanns barnfamiljer med
            vettskrämda ungar som grät. Det var tydligen väldigt upprörande.
            Det har hänt tidigare och varit uppe till debatt här i kammaren.
          </note>
          <note>
            Då har man pratat om proportionalitetsprincipen, och det är väl
            läge att försöka ta upp den igen.
          </note>
          <note>
            Jag vill säga litet om Rune Backlunds inlägg. När det gäller
            barnförvar är det inte sant att man först använder sig av samarbetsmodellen
            fullt ut. Det händer också att man tar familjer i förvar, samtidigt
            som man överlämnar beslutet. Rune Backlunds sätt att uttrycka
            sig i sitt anförande -- där han bl.a. säger att ''med kraft skall
            vi visa att vi menar allvar med våra lagar'' -- liknar det uttryckssätt
            som i vanliga fall används i brottssammanhang.
          </note>
          <note>
            Jag vill säga till Arne Jansson och Ny demokrati, att om vi skall
            skicka ut personer med utländskt medborgarskap som har begått
            brott kommer det att drabba framför allt norrmän, finnar och danskar,
            dvs. nordbor. Om de plockas bort ur det här materialet blir procentsatsen
            inte så hög.
          </note>
          <note>
            Vårt andra motionsyrkande gäller besöksvisering.
          </note>
          <note>
            Jag vill verkligen börja med att säga, att ju mer vi stänger
            in oss i det här landet, desto mindre kommer vi att ha att värna
            om. Det gäller också om vi stänger våra gränser.
          </note>
          <note>
            När det gäller besöksviseringar har staterna i slutdokumentet
            från Wienkonferensen kommit överens om följande i punkt 16: När
            avslag på ett begärt besöksvisum skett skall ett skriftligt meddelande
            lämnas om motiveringen för avslaget.
          </note>
          <note>
            Möjligheterna att bemöta ett avslag för den som finns i Iran
            eller något annat land är nästintill obefintliga. I regel saknas
            motivering. Parten i målet befinner sig ofta utomlands och har
            inte ekonomiska resurser att skaffa sig ett ombud här i
          </note>
          <note>
            Sverige. Därför är de formella möjligheterna minimala att få
            ett muntligt eller skriftligt besked från Invandrarverket om orsakerna
            till avslaget.
          </note>
          <note>
            Invandrarverket gör även den bedömningen att flyktingar har haft
            problem i sitt hemland. Ja, det är klart! Flyktingar kommer väl
            inte till Sverige om de inte har haft problem i sitt hemland.
            Det sägs också att de skulle ha smittat kvarvarande släktingar.
            Vilket uttryck! Detta antagande innebär alltid ett avslag på ansökan
            om besöksvisum. Jag har tagit del av ett sådant i dag, som var
            precis så absurt som man kan förvänta sig.
          </note>
          <note>
            Även det här förfaringssättet strider mot
          </note>
          <note>
            Wienkonferensens slutdokument, som säger att en flyktings orsak
            till flykten inte skall ligga en släkting till last när denne
            ansöker om visering för besök.
          </note>
          <note>
            Det kan knappast antas att det svenska solidariska samhällets
            intention är att SIV:s praxis, som i dag gäller för Iran, Turkiet
            och flera andra länder, skall syfta till att upprätthålla en viss
            acceptabel procentsats på bekostnad av flyktingars möjligheter
            att leva ett någorlunda normalt liv -- som ju också innebär att
            deras släktingar kan komma hit och besöka dem.
          </note>
          <note>
            Herr talman! Vi var inte med om slutjusteringen av detta betänkande.
            Vi yrkar bifall till reservation 1
          </note>
          <note>
            av Folkpartiet, ställer oss bakom det särskilda yttrandet 2,
            om åldersgränser i utlänningslagen, och yrkar bifall till vår
            motion under mom. 4, om riktlinjer för besöksvisering.
          </note>
          <note type="speaker">
            Anf. 78 RUNE BACKLUND (c) replik:
          </note>
          <note>
            Herr talman! Jag vill bara göra ett par kommentarer till Berith
            Erikssons anförande.
          </note>
          <note>
            Vi skall inte blanda ihop saker och ting. Det var länge sedan
            vi här i riksdagen förbjöd placering av barn i häkte och fängelse.
            Det förekommer inte, utan barn placeras i särskilda förvarslokaler.
          </note>
          <note>
            Min andra kommentar gäller misstanke om att någon håller sig
            undan. När det gäller beslut om förvar får man skilja mellan ärenden
            med omedelbar verkställighet och s.k. långa ärenden.
          </note>
          <note>
            Beslut i samband med omedelbar verkställighet till annat eller
            tredje land kan fattas omgående, därför att det då handlar om
            att kunna hantera återresor, då det kan bli fördröjning. Det är
            bakgrunden till att man måste kunna fatta beslut snabbt. Om man
            tittar på hur det hanteras i praktiken, finner man att den bild
            som Berith Eriksson ger inte stämmer när det gäller hur barnförvar
            sker.
          </note>
          <note type="speaker">
            Anf. 79 BERITH ERIKSSON (v) replik:
          </note>
          <note>
            Herr talman! Jag måste då be Rune Backlund att ta kontakt med
            polisstationerna i övre Norrland för att höra om de har möjlighet
            att skjutsa ner barnfamiljerna direkt till Carlslund. Det är det
            enda förvaringsstället som finns i Sverige för barnfamiljer.
          </note>
          <note>
            Som jag tog upp i mitt anförande, är det också fråga om åldersgränser,
            dvs. att 16-åringar sätts in i häkten och polisarrester.
          </note>
          <note type="speaker">
            Anf. 80 RUNE BACKLUND (c) replik:
          </note>
          <note>
            Herr talman! Får jag när det gäller förvarslokaler säga att vi
            här i riksdagen tidigare har uttalat att särskilda lokaler skall
            iordningställas och att alternativa lösningar skall användas.
            Om något polisdistrikt inte klarar det, skall vi ta upp det med
          </note>
          <note>
            Rikspolisstyrelsen och be att man ser över de lokala reglerna
            för vad som skall göras i sådana här fall.
          </note>
          <note>
            Det här är inte någonting som de uttalanden vi har gjort här
            i riksdagen ger stöd för.
          </note>
          <note>
            När det gäller åldersgränser har vi konstaterat att det ligger
            inom ramen för det uppdrag som den invandrarpolitiska utredningen
            har. Vi bör rimligen där titta på vilka åldersgränser som skall
            sättas allmänt i utlänningslagen. Här finns en viss diskrepans
            mellan å ena sidan barnkonventionen och å andra sidan de regler
            som tillämpas.
          </note>
          <note type="speaker">
            Anf. 81 BERITH ERIKSSON (v) replik:
          </note>
          <note>
            Herr talman! Det polisen i dag skulle behöva är en lag som säger
            att det i princip är förbjudet att ta barn i förvar och eventuellt
            att det gäller i speciella situationer. Det var det som den proposition
            innehöll som kom tidigare och som utskottet ändrade, dvs. att
            det i princip är förbjudet att ta barn i förvar. Först då tror
            jag att vi skulle kunna få ner de här siffrorna, och att man på
            allvar började använda en samarbetsmodell med familjerna.
          </note>
          <note type="speaker">
            Anf. 82 ARNE JANSSON (nyd) replik:
          </note>
          <note>
            Herr talman! I mitt anförande konstaterade jag att all tillgänglig
            statistik visar att utländska medborgare är kraftigt överrepresenterade
            bland dem som har lagförts och dömts för brott. Berith
          </note>
          <note>
            Eriksson kommenterade det med att säga att siffran inte blir
            så hög om vi plockar bort våra nabor. Jag förstår inte det påpekandet.
            Jag måste fråga Berith
          </note>
          <note>
            Eriksson: Är det då meningen att vi skall peka ut mer eller mindre
            brottsbenägna länder? Var det
          </note>
          <note>
            Berith Erikssons avsikt med inpasset?
          </note>
          <note type="speaker">
            Anf. 83 BERITH ERIKSSON (v) replik:
          </note>
          <note>
            Herr talman! Först och främst tror jag inte att man kan använda
            orden ''kraftigt överrepresenterade'' i alla sammanhang. De forskare
            som har sysslat med detta säger att de är överrepresenterade.
          </note>
          <note>
            Det jag påpekade var att våra grannar från Norge,
          </note>
          <note>
            Danmark och Finland inte är flyktingar. De är väldigt många,
            vilket man kan se i statistiken. Jag tycker naturligtvis inte
            att det skall vara några andra regler för utländska medborgare
            än för övriga medborgare i det här landet. Det menade jag inte.
            Eftersom Ny demokrati kopplar ihop brottsligheten med flyktingmottagandet
            ville jag bara påpeka att det i brottsstatistiken inte är flyktingarna
            som är överrepresenterade.
          </note>
          <note type="speaker">
            Anf. 84 ARNE JANSSON (nyd) replik:
          </note>
          <note>
            Herr talman! Jag vill åter påpeka att jag i mitt anförande talade
            om utländska medborgare. Jag kan bara repetera det för Berith
            Eriksson.
          </note>
          <note>
            Om man läser statistiken finner man att det faktiskt finns grund
            för att säga att de utländska medborgarna är kraftigt överrepresenterade.
            Det finns belägg för det. Det skall man beklaga.
          </note>
          <note type="speaker">
            Anf. 85 BERITH ERIKSSON (v) replik:
          </note>
          <note>
            Herr talman! Om man skall använda sig av statistik, som Ny demokrati
            gör i det här fallet, måste man först och främst se till att det
            finns en ordentlig redogörelse för olika brottsrubriker.
          </note>
          <note>
            Det är bra om Arne Jansson nu bekräftar att han inte kopplar
            ihop brottsstatistik med flyktingmottagning. Gäller denna bekräftelse
            bara i det här inlägget, eller kommer den även att gälla i fortsättningen?
          </note>
          <note type="speaker">
            Anf. 86 LARS MOQUIST (nyd):
          </note>
          <note>
            Herr talman! Som Arne Jansson på ett mycket bra och tydligt sätt
            har framfört har vi i ett antal motionsyrkanden framlagt våra
            synpunkter på flyktingpolitiken.
          </note>
          <note>
            Vi har valt att i dag inte begära votering på de yrkanden som
            vi har framfört i våra reservationer.
          </note>
          <note>
            Mycket av detta kommer att beaktas i Invandraroch flyktingkommittén,
            som jag själv sitter i. Där kommer vi naturligtvis att verka för
            dessa synpunkter.
          </note>
          <note>
            Att jag deltar i den här debatten om SfU5, vissa utlänningsfrågor,
            har att göra med vår motion Sf22.
          </note>
          <note>
            Den handlar om visering. I den skriver vi:
          </note>
          <note>
            ''Sverige har sedan mitten av 80-talet haft en generös viseringspraxis.
            Sverige bör nu utvidga viseringskravet till de länder från vilka
            vi kan förvänta oss stora strömmar av asylsökande.
          </note>
          <note>
            Visumtvång borde exempelvis införas för alla medborgare i det
            forna Jugoslavien. Sverige måste ge en tydlig signal att våra
            gränser inte står vidöppna för asylsökande.''
          </note>
          <note>
            Det är inte något märkvärdigt med detta. I
          </note>
          <note>
            betänkandet står det att motionärerna begär ett tillkännagivande
            om ett utvidgat viseringskrav, men sedan skrivs det: ''I juni
            i år fattade regeringen beslut om att införa krav på visering
            för medborgare i Bosnien-Hercegovina. Detta innebär att det numera
            föreligger viseringskrav för samtliga medborgare från det forna
            Jugoslavien. Utskottet anser därmed att motion Sf22 yrkande 16
            är tillgodosedd.''
          </note>
          <note>
            Detta stämmer inte. Jag skall inte säga att kansliet har haft
            dåliga kunskaper om detta. Det kanske mer är fråga om att man
            har blandat ihop begreppen. Man kanske tänkte på Restjugoslavien
            när man besvarade motionen. Det råder nämligen viseringsfrihet
            för Kroatien och Slovenien i det forna Jugoslavien. Huruvida utskottet
            har gjort rätt eller fel är i och för sig inte så mycket att tjafsa
            om.
          </note>
          <note>
            Det står dock helt klart att detta är fel, vilket kansliet också
            beklagar.
          </note>
          <note>
            I måndags var jag tillsammans med Invandrar- och flyktingkommitténs
            huvudsekreterare på besök på
          </note>
          <note>
            Asylbyrå syd nere i Malmö. Jag kom då i kontakt med problemet
            när det gäller kroater och visering.
          </note>
          <note>
            Detta är sedan sensommaren ett växande problem för Asylbyrå syd.
            Det kommer in bosnier som är bosatta i Sarajevo. Dessa får kroatiska
            pass. Det är ungefär detsamma som om Norge skulle utfärda ett
            pass för mig. Så kan det ju inte få gå till.
          </note>
          <note>
            Jag har inga belägg för om man i Kroatien på detta sätt vill
            medverka till en etnisk rensning av de bosnier som finns och få
            bort dem från området.
          </note>
          <note>
            Jag vet inte om det är så. Detta är i alla fall ett bekymmer
            för Asylbyrå syd och för flyktingmottagningen över huvud taget.
          </note>
          <note>
            De bosnier som kommer från Sarajevo och har kroatiskt pass --
            jag fick se dessa pass när vi var på asylbyrån -- kan antingen
            komma till Sverige som turister eller som sedvanliga asylsökande.
            De tas emot. Man vet ju egentligen inte hur man skall förfara
            med dem, eftersom landsidentiteten inte riktigt är klar. Detta
            är ett växande problem.
          </note>
          <note>
            Strax innan jag skulle hålla detta anförande ringde jag till
            asylbyrån för att få reda på hur siffrorna såg ut för den senaste
            veckan, dvs. vecka 46. Det finns nämligen siffror på hur många
            kroater som kommer in och hur många bosnier med kroatiska pass
            som kommer in. Detta är egentligen en befängd situation.
          </note>
          <note>
            Under förra veckan kom det inte in några kroater, men det kom
            in 35 bosnier med kroatiska pass.
          </note>
          <note>
            Någon busslast har alltså åkt genom Danmark. På grund av en nordisk
            gemensam överenskommelse finns det bara en kontroll vid den första
            gränsen i
          </note>
          <note>
            Norden, dvs. vid gränsen mellan Danmark och
          </note>
          <note>
            Tyskland. Om man har ett kroatiskt pass kommer man vidare in
            i Danmark och kan ta sig in i Sverige.
          </note>
          <note>
            Sedan får vi problem här. Vi kan inte avvisa dem.
          </note>
          <note>
            Vi vet ju inte om det går att avvisa dem till tredje land.
          </note>
          <note>
            Så fort en kanal täpps till -- som nu när vi införde visering
            för medborgare i Bosnien-Hercegovina --
          </note>
          <note>
            öppnas en ny möjlighet för dessa människor att komma in i landet.
            Genom att vi införde viseringen för bosnier har vi i Sverige sagt
            att vi inte skall ta emot andra än dem som kan få visum på vår
            ambassad nere i Zagreb.
          </note>
          <note>
            Detta är ett bekymmer som vi på något sätt måste komma till rätta
            med.
          </note>
          <note>
            En handläggare på kansliet anförde att bosnierna, om kroaterna
            utfärdar någon form av pass till dem och de sedan söker sig till
            Sverige, skall direktavvisas. Då uppnår man den avsedda effekten.
            Men det går inte att direktavvisa dem.
          </note>
          <note>
            Detta kanske är ett bekymmer som man kan komma till rätta med
            så småningom, men för mig framstår det som mycket vettigare att
            vi även inför visering för människor som kommer från Kroatien.
          </note>
          <note>
            Herr talman! Jag skall inte förlänga debatten mer.
          </note>
          <note>
            Jag skall bara avsluta med att yrka bifall till motion
          </note>
          <note>
            Sf22 yrkande 16, vilket innebär att jag yrkar avslag på utskottets
            hemställan i punkt 3.
          </note>
          <note type="speaker">
            Anf. 87 RUNE BACKLUND (c):
          </note>
          <note>
            Herr talman! Det är bara att beklaga att det har insmugit sig
            ett litet fel i betänkandet. Även om utskottets kansli har tagit
            på sig skulden ligger naturligtvis skulden ytterst på samtliga
            ledamöter som var närvarande vid justeringen, som inte upptäckte
            misstaget med att det stod forna
          </note>
          <note>
            Jugoslavien i stället för Restjugoslavien. Det borde vara den
            rätta formuleringen.
          </note>
          <note>
            Er motion handlar ganska mycket om situationen allmänt. I sak
            är det inte så stor skillnad i behandlingen av frågan, som jag
            uppfattar det.
          </note>
          <note>
            I den andra delen av Lars Moquists anförande talade han om den
            nu aktuella situationen för
          </note>
          <note>
            Asylbyrå syd. Jag kan bara konstatera att detta självfallet ytterst
            är en fråga för regeringen och
          </note>
          <note>
            Utrikesdepartementet. Att man utfärdar pass för andra än medborgare
            som har bosättningsrätt i det egna landet står ju i strid med
            de internationella regler som gäller.
          </note>
          <note>
            Lars Moquist, jag utgår från att den här frågan från svensk sida
            kommer att tas upp i kontakter med
          </note>
          <note>
            Kroatien. Självfallet kan man inte acceptera att passhandlingar
            används på det här sättet.
          </note>
          <note type="speaker">
            Anf. 88 LARS MOQUIST (nyd):
          </note>
          <note>
            Herr talman! Jag delar Rune Backlunds förhoppning om att den
            frågan skall lösas. Jag vill att den skall lösas genom att vi
            täpper till möjligheten för kroater att komma in i Sverige utan
            att ha visum. Jag vill att vi skall införa visumkrav även för
            kroater.
          </note>
          <note type="speaker">
            Anf. 89 RUNE BACKLUND (c):
          </note>
          <note>
            Herr talman! Regeringen har rätt att införa och avskaffa viseringar
            för olika länder. Om frågan blir aktuell med anledning av det
            här är det utan tvekan en regeringsfråga att avgöra om det finns
            behov av att införa viseringar eller inte. Frågan hamnar där förr
            eller senare.
          </note>
          <note type="speaker">
            Anf. 90 BERITH ERIKSSON (v):
          </note>
          <note>
            Herr talman! Jag kände mig manad att något gå upp och bemöta
            Lars Moquists inlägg. Som Lars
          </note>
          <note>
            Moquist påpekade har vi när det gäller det forna
          </note>
          <note>
            Jugoslavien inte visumtvång för människor från
          </note>
          <note>
            Slovenien och Kroatien.
          </note>
          <note>
            Så till sakfrågan. När man börjar manipulera med viseringsregler
            får det en dominoeffekt. Man måste nämligen ständigt utöka viseringsreglerna.
          </note>
          <note>
            Kroatien vill bli av med de bosnier som kommer.
          </note>
          <note>
            Först försökte man med att över huvud taget inte släppa in bosnier
            utan att stoppa dem vid gränsen.
          </note>
          <note>
            Nu gör man i stället allt för att underlätta så att bosnierna
            kan komma vidare ut ur landet. Det är inte så lätt att genomföra
            det här med hjälp på plats eller i närområdet, eftersom man rubbar
            den etniska balansen i det absoluta närområdet.
          </note>
          <note>
            I alla dessa länder, förutom möjligen i Slovenien, är det mycket
            oroligt. Om man skall upprätta flyktingläger för att tillfälligt
            ta hand om stora flyktingskaror måste man nog flytta sig en bit
            ifrån det oroliga området om det skall lyckas. Vi kan ta händelserna
            i Makedonien som exempel. Vi har visumtvång för Makedonien. Det
            finns då inte samma risk att människor därifrån skulle försöka
            ta sig till Sverige. Om jag inte minns helt fel sade ministern,
            i debatten när beslutet om visumtvång kom, att vår ambassad i
            Kroatien skulle göra noggranna överväganden beträffande bosnier
            som sökte visum till Sverige.
          </note>
          <note type="speaker">
            Anf. 91 LARS MOQUIST (nyd):
          </note>
          <note>
            Herr talman! Berith Eriksson tar upp frågan om på vilket sätt
            det har börjat med att bosnier kan ta sig till Sverige via Kroatien.
            Jag hoppas att Berith
          </note>
          <note>
            Eriksson inte har rätt i att det skulle förekomma en överenskommelse
            inom regeringen om att man skall släppa igenom människor som bor
            i Sarajevo på kroatiska pass. Det vore befängt om det faktiskt
            var så.
          </note>
          <note>
            Sedan sade Berith Eriksson också att man kanske rubbar den etniska
            balansen. Det resonemanget fick jag inte att gå ihop. Om det är
            på något sätt vi rubbar den etniska balansen i det här området,
            är det naturligtvis när stora flyktingströmmar kommer till Sverige.
            Dessa människor har då lämnat sitt område.
          </note>
          <note>
            Vi intar en helt annan ståndpunkt än vad t.ex.
          </note>
          <note>
            danskarna gör. Vi har tittat på hur danskarna ordnar sitt mottagande
            av bosniska flyktingar.
          </note>
          <note>
            Danmark tar emot 12 000 medan Sverige tar emot
          </note>
          <note>
            42 000. Vi i Sverige vill integrera människorna så fort som möjligt.
            De skall komma in i det svenska samhället, få jobb och lära sig
            svenska m.m.
          </note>
          <note>
            I Danmark ser man det på ett annat sätt, nämligen att flyktingarna
            skall bibehålla sin identitet. De skall inte lära sig danska och
            gå i danska skolor. De skall bara ha tillfälligt uppehållstillstånd,
            först i sex månader och så småningom i två år. Det är den danska
            modellen. Vi har varit i Danmark och studerat den.
          </note>
          <note>
            I Danmark är de dessutom så klarsynta att de inser att det kanske
            inte finns bostäder till flyktingarna när de återvänder till Bosnien
            inom tvåårsperioden. Man kommer att sätta hjul på de nybyggda
            barackerna och frakta dem med trailer till Bosnien eller något
            annat område där de kan placeras.
          </note>
          <note>
            Trots att vi säger att man för samma politik i Sverige och Danmark
            har vi helt olika utgångspunkter när det gäller den bosniska gruppen.
            Jag förstår inte hur Berith Eriksson menar att den etniska balansen
            skulle rubbas om man satte stopp för fri visering för kroater.
          </note>
          <note type="speaker">
            Anf. 92 BERITH ERIKSSON (v):
          </note>
          <note>
            Herr talman! Man tappar nästan hakan ibland när
          </note>
          <note>
            Lars Moquist gör sina inlägg. Menar Lars Moquist att vi håller
            på att rubba den etniska balansen i
          </note>
          <note>
            Sverige? Den etniska balansen rubbas naturligtvis i
          </note>
          <note>
            Kroatien när det kommer in alldeles för många bosnier, enligt
            deras sätt att se det. I Makedonien har man också uttalat att
            den etniska balansen rubbas i och med att alltför många kosovaalbaner
            bosätter sig i landet.
          </note>
          <note>
            Det drabbar framför allt de albaner som kanske har bott i Albanien
            i hela sitt liv och arbetat där. Där har man börjat med samma
            utrensning som serberna i Kosova. I Kroatien har man aldrig varit
            särskilt intresserad av att få ta emot stora flyktingströmmar
            av bosnier. För någon månad sedan kom meddelanden om att man på
            alla sätt försökte stänga gränsen för bosnierna.
          </note>
          <note type="speaker">
            Anf. 93 LARS MOQUIST (nyd):
          </note>
          <note>
            Herr talman! Det är klart, Berith Eriksson, att det blir en förändring
            i den etniska balansen mellan dessa grupper även i det forna Jugoslavien.
            Man bidrar mera till det genom att se till att dessa människor
            helt och hållet hamnar utanför sitt närområde.
          </note>
          <note>
            När det gäller frågan huruvida vi i Sverige bidrar till den etniska
            rensningen eller inte kan vi egentligen bara se till debattsidorna
            i dag. Det är många som ifrågasätter om det inte är så att vi
            bidrar till den etniska rensningen i det forna Jugoslavien genom
            att låta en grupp människor komma hit.
          </note>
          <note>
            Det är dessutom konstigt att man iakttar så skild policy beträffande
            kosovoalbanerna och bosnierna.
          </note>
          <note>
            Det sker en fördrivning ifrån båda håll. Men den är naturligtvis
            mycket våldsammare i Bosnien än i
          </note>
          <note>
            Kosovo. Förhållandena är desamma, dvs. att man vill ha bort vissa
            människor. Man ser till att serber får komma till vissa områden
            och de får förmåner för att bosätta sig där m.m. Det är samma
            typ av etnisk rensning. I Bosnien får vi dock se en mera hårdför
            variant. Det är ganska konstigt att vi för olika politik för bosnier
            och kosovoalbaner.
          </note>
          <note>
            Berith Eriksson tar kanske mitt uttalande till intäkt för att
            båda grupperna skulle få stanna i Sverige.
          </note>
          <note>
            Jag tycker precis tvärtom att ingen av dessa grupper skall få
            stanna i Sverige. Båda grupperna skall tillbaka till det här området,
            vid den tidpunkt när man inte behöver frukta för liv och hälsa.
          </note>
          <note type="speaker">
            Anf. 94 BERITH ERIKSSON (v):
          </note>
          <note>
            Herr talman! Dessa människor vill nog själva tillbaka till sitt
            område när den dagen kommer att de inte behöver fly för att rädda
            sitt liv och sin hälsa. Vad är i så fall alternativet som Lars
            Moquist ser i dagsläget om de skall sändas tillbaka eller stängas
            in där? Övriga Europas länder har inte klarat av att hjälpa civilbefolkningen
            att få slut på kriget. Menar Lars Moquist att vi också helt skall
            svika de människor som försöker komma undan kriget?
          </note>
          <note>
            Sverige och även FN har förklarat kriget och det sätt på vilket
            det förs som i högsta grad kriminellt.
          </note>
          <note>
            Vi har tillsatt en internationell domstol. Vi har blockad för
            att sälja vapen till dessa länder. Vi kan naturligtvis inte dels
            skicka tillbaka människor som flyr undan detta krig -- där man
            använder vapen --
          </note>
          <note>
            dels skicka tillbaka människor till Kosova -- på den punkten
            håller jag med Lars Moquist -- när de har flytt därifrån för att
            slippa delta i kriget. Det gäller ju också många av de bosnier,
            kroater och även serber som kommer till vårt land.
          </note>
          <note type="speaker">
            Anf. 95 LARS MOQUIST (nyd):
          </note>
          <note>
            Herr talman! Berith Eriksson säger att dessa människor självfallet
            vill tillbaka. Jag är inte så säker på det. Man har gjort en undersökning
            bland unga män mellan 18 och 35 år där man inte fick belägg för
            att några över huvud taget ville tillbaka.
          </note>
          <note>
            Jag talar då om dem som kommit till Sverige -- inte till Danmark.
            De vill stanna kvar i Sverige och ser inte något skäl att resa
            tillbaka. Det kan man ju förstå; särskilt om de har fått hit sina
            anförvanter.
          </note>
          <note>
            När det gäller frågan om de skall skickas tillbaka med detsamma
            har vi sagt att de självfallet skall få tillfälligt skydd här
            i Sverige så länge de behöver det. Det är ju inte fråga om att
            skicka tillbaka dem nu. Men man skulle kunna följa den danska
            modellen, dvs. ha som utgångspunkt att människorna skall tillbaka
            till sitt närområde.
          </note>
          <note>
            I Danmark ser man till att man följer den danska skolplanen.
            Man har bosniska muslimska lärare i landsbyarna som förmedlar
            de kunskaper som gäller för den bosniska läroplanen så att barnen
            och ungdomarna inte tappar några år av sin undervisning på grund
            av att de måste vistas i ett annat land. I Danmark utgår man hela
            tiden från att dessa människor skall resa tillbaka.
          </note>
          <note>
            Vi borde ha samma inställning här i Sverige, och inte se till
            att människorna så snabbt som möjligt integreras i det svenska
            samhället. Man har kanske i och för sig inte sagt att de 42 000
            bosnierna med anhöriga skall stanna här för gott. Men de har fått
            permanenta uppehållstillstånd, och det är en signal om att vi
            ser positivt på att de stannar kvar i Sverige och integreras i
            det svenska samhället.
          </note>
          <note>
            Överläggningen var härmed avslutad.
          </note>
          <note>
            (Beslut fattades efter 14 §.)
          </note>
          <note>
            10 § Vissa pensionsfrågor m.m.
          </note>
          <note>
            Föredrogs
          </note>
          <note>
            socialförsäkringsutskottets betänkande
          </note>
          <note>
            1993/94:SfU8 Vissa pensionsfrågor m.m. (prop.
          </note>
          <note>
            1993/94:37 och 59).
          </note>
          <note type="speaker">
            Anf. 96 ARNE JANSSON (nyd):
          </note>
          <note>
            Herr talman! Medan man nu i pensionsarbetsgruppen prövar frågan
            om att värdesäkra pensionsförmånerna, passar man på att successivt
            försämra villkoren för våra pensionärer och studerande. Detta
            gör man trots att det i många fall drabbar pensionärer som redan
            har det synnerligen svårt. Ca 700 000 pensionärer har en inkomst
            som varierar mellan 3 765 kr och ca 6 000
          </note>
          <note>
            kr per månad.
          </note>
          <note>
            Regeringens felaktiga beslut att försvara den svenska kronans
            fasta växelkurs -- kosta vad det kosta vill -- ledde, som vi alla
            vet, till en stor ekonomisk tragedi. Ny demokrati varnade oupphörligen
            för detta verklighetsfrämmande ställningstagande samt pekade på
            de följder som därmed skulle uppstå. Tyvärr fick vi rätt.
          </note>
          <note>
            22, 60, eller vad, miljarder bortkastade skattekronor senare
            -- det beror på hur man räknar -- började den svenska valutan
            flyta.
          </note>
          <note>
            Konjunkturinstitutet har nu fastslagit att det handlar om 1,9
            %.
          </note>
          <note>
            Regeringen har i sin proposition föreslagit att man skall bortse
            från de effekter som detta medför. I
          </note>
          <note>
            utskottet har regeringen fått stöd för detta tänkande från samtliga
            borgerliga partier,
          </note>
          <note>
            Socialdemokraterna och Vänsterpartiet. Endast Ny demokrati motsätter
            sig beslutet. Vi anser det inte rätt att redan hårt drabbade grupper
            i samhället skall belastas för regeringens och socialdemokraternas
            misstag.
          </note>
          <note>
            Dessa grupper har under hela 1990-talet varit utsatta för regeringens
            och socialdemokraternas terroriserande bl.a. genom att man i ett
            av sina berömda krispaket tillämpade beräkningsgrunden för pensionerna
            på basbeloppet minus 2 %. Detta kompenserades marginellt med en
            höjning av pensionstillskottet plus kommunalt bostadstillägg.
          </note>
          <note>
            Fastställandet av 1994 års basbelopp innebär att de som redan
            har det svårt får det sämre.
          </note>
          <note>
            Den ogifta pensionär som endast har folkpension med mycket låg
            eller ingen ATP får vid årsskiftet en höjning med 99 kr i månaden,
            inklusive pensionstillskottet. Den nya pensionen blir då 3 355
          </note>
          <note>
            kr i månaden.
          </note>
          <note>
            Herr talman! Basbeloppet infördes 1962. Syftet var helt enkelt
            att värdet på den allmänna försäkringen inte skulle kunna urholkas,
            och att de grupper som omfattades av basbeloppsbegreppet skulle
            få ta del av den värdetillväxt som samhället genererade. Vid tiden
            för införandet hade samhället låg inflation och hög tillväxt.
            Resonemanget tedde sig därför naturligt. Basbelopp används nu
            även inom andra områden såsom sakförsäkring, privata avtal och
            kontrakt samt inom banksektorn.
          </note>
          <note>
            Det som var gårdagens lösning har blivit dagens problem.
          </note>
          <note>
            En viktig uppgift måste vara att ompröva ett system där omfördelning
            av samhällets krympande resurser sker enligt föråldrade modeller.
            BNP-
          </note>
          <note>
            förändringen i Sverige har varit negativ under en längre tid.
            Samtidigt får de vars inkomster är baserade på basbelopp en större
            del av den totala kakan. Att vissa samhällsgrupper får en automatisk
            löneökning, utan att samhället i stort växer, orsakar en orättvis
            förskjutning av välfärden.
          </note>
          <note>
            Det svenska samhället är fullt av avtal som indexeras upp år
            efter år. Detta system verkar mot samhällets intresse av prisstabilitet,
            eftersom förhandlingarna alltid utgår från en summa som har höjts
            automatiskt. Många gigantiska avtal som sjukförsäkringar och folkpension
            drabbar den offentliga sektorn med automatiskt växande kostnader
            varje budgetår. Det är kostnader som inte på något sätt återspeglar
            välfärden.
          </note>
          <note>
            En åtgärd som bekämpar både den okontrollerade inkomstförskjutningen
            och det automatiska inflationshöjandet vore att se till att basbeloppet
            inte enbart återspeglar prisutvecklingen utan även den reella
            standardutvecklingen i samhället. Detta görs genom att eventuella
            förändringar i basbeloppet görs med hänsyn såväl till förändringar
            i bruttonationalinkomsten som till inflationen. Vi betvivlar att
            det finns en formel som återspeglar verkligheten, men det är givet
            att basbelopp på ett bättre sätt kan återspegla förändringarna
            om fler ekonomiska faktorer analyseras och läggs till grund för
            beräkningen.
          </note>
          <note>
            En stor del av statens utgiftshöjningar styrs direkt via indexeringar.
            Detta är ett oacceptabelt beroendeförhållande och bidrar uppenbarligen
            till att förvärra budgetunderskottet. Hela systemet med indexeringar
            på utgiftssidan måste snabbt ses över. Frågor om beräkning av
            basbelopp och användningen av indexeringar i övrigt hänger nära
            samman med varandra.
          </note>
          <note>
            Basbeloppet fastställs för varje år av regeringen.
          </note>
          <note>
            Före 1982 kunde basbeloppet ändras flera gånger under ett år.
            Med hänsyn till att de föreslagna förändringarna av basbeloppsberäkningen
            måste kunna få snabbt genomslag är det inte lämpligt att binda
            basbeloppet för hela 1994. En begränsad giltighetstid av visst
            basbelopp kräver lagändring.
          </note>
          <note>
            Det förefaller rimligt att i avvaktan på nya regler, vilka med
            nödvändighet måste komma med det snaraste, bestämma basbeloppet
            för ett kvartal i sänder.
          </note>
          <note>
            Oavsett vilken metod man använder eller vilka förändringar som
            görs får dessa inte i någon nämnvärd omfattning drabba de sämst
            ställda grupperna i samhället, vilka inte kan påverka sin egen
            situation -- framför allt fattigpensionärerna.
          </note>
          <note>
            Den av regeringen i propositionen föreslagna ändringen kan drabba
            fattigpensionärerna.
          </note>
          <note>
            Regeringen bör även av det skälet återkomma med ett nytt förslag
            till förändring av basbeloppsberäkningen.
          </note>
          <note>
            Herr talman! Med det nu anförda yrkar jag bifall till min reservation
            i socialförsäkringsutskottets betänkande nr 8, mom. 1.
          </note>
          <note type="speaker">
            Anf. 97 BERITH ERIKSSON (v):
          </note>
          <note>
            Herr talman! Detta betänkande hänger på sätt och vis ihop med
            två betänkanden som vi tidigare i dag har behandlat här i kammaren,
            nämligen betänkandet om KBT och betänkandet om vissa sjukförsäkringsfrågor.
            Det är delvis de grupper som det där handlar om som i det här
            sammanhanget får det sämre.
          </note>
          <note>
            I det nu aktuella betänkandet finns det en motion och en meningsyttring
            från oss i Vänsterpartiet.
          </note>
          <note>
            Återigen aktualiserar vi ett krav som vi även tidigare har ställt
            och som gäller en höjning av pensionstillskottet. Utskottet svarar
            i betänkandet att Pensionsarbetsgruppen, som nu jobbar med dessa
            frågor, skall komma med en lösning.
          </note>
          <note>
            Förhoppningsvis gör man det. Men det är ju nu som kostnaderna
            har ökat, så det är nu som pengarna behövs.
          </note>
          <note>
            Jag tror inte att det handlar om en grupp människor som har sparade
            slantar att ta av i väntan på att sittande utredning blir klar
            och i väntan på remissbehandling och ett färdigt förslag. Det
            är faktiskt ovärdigt att den här gruppen pensionärer skall behöva
            leva under socialbidragsnormen och behöva ansöka om socialbidrag.
            Det hade kanske varit klokt att, även om det gällde tillfälligt,
            höja pensionstillskottet till en sådan nivå att man åtminstone
            kom ovanför socialbidragsnormen.
          </note>
          <note>
            Därmed, herr talman, yrkar jag bifall till vår meningsyttring.
          </note>
          <note type="speaker">
            Anf. 98 MARGIT GENNSER (m):
          </note>
          <note>
            Herr talman! Jag har alltid tyckt att det är bra när människor
            håller sig till korrekta fakta.
          </note>
          <note>
            I dag är det oerhört få pensionärer i Sverige som över huvud
            taget kommer upp till socialbidragsnivå. Det är faktiskt genom
            det särskilda KBT som vi i tidigare ärende talade om som man har
            sett till att ingen råkar ut för något sådant, utom när mycket
            speciella omständigheter föreligger -- t.ex. om någon har en förmögenhet
            och därför råkar ut för litet otrevliga skatteeffekter.
          </note>
          <note>
            Med de ändringar som vi här tidigare föreslagit och med de beräkningar
            som vi har gjort är antalet människor som får särskilt KBT endast
            10 000.
          </note>
          <note>
            Antalet utsatta pensionärer i Sverige har väl aldrig varit så
            litet.
          </note>
          <note>
            Men åter till vad ärendet handlar om. Det gäller alltså proposition
            1993/94:37 om vissa pensionsfrågor. Förslaget gäller ändringar
            av basbeloppet. Jag beklagar självfallet att sådant här måste
            göras. Men det måste göras beroende på
          </note>
          <note>
            Sveriges utsatta läge efter många år av en mycket felaktig politik.
          </note>
          <note>
            Riksdagen fattade i fjol beslut om en minskning av basbeloppet
            med 2 procentenheter vid beräkningar av de allmänna pensionsförmånerna.
            Men man gjorde undantag för vissa grupper som kan vara extra utsatta.
            Det gäller då beräkningar av särskilda folkpensionsförmåner, handikappersättningar,
            vårdbidrag och särskilt pensionstillägg till folkpension för långvarig
            vård av sjukt eller handikappat barn.
          </note>
          <note>
            I proposition 37 föreslås att man dessutom skall bortse från
            de direkta effekter på konsumentprisindex som följer av höjda
            priser på importerade och importkonkurrerande varor till följd
            av den svenska kronans sjunkande värde mellan den 19 november
            och den 18 december
          </note>
          <note>
            1992.
          </note>
          <note>
            Ny demokrati säger sig värna om fattigpensionärerna. Deras situation
            har jag redan kommenterat. Samtidigt kräver man att basbeloppet
            skyndsamt skall förändras vad gäller beräkningsmetoderna för att
            minska utgifterna för pensionssystemet. Den argumenteringen hänger
            dock inte samman. Men låt oss ta upp frågan punkt för punkt:
          </note>
          <note>
            1. Fattigpensionärerna, de sämst ställda pensionärerna, skyddas
            bl.a. av regler för SKBT
          </note>
          <note>
            och, naturligtvis, av det kommunala bostadstillägget. Dessa regler
            har tidigare i dag berörts här. Som jag också sade tidigare räknar
            man med att de som år 1994 behöver SKBT kommer att vara så få
            som 10 000 personer.
          </note>
          <note>
            2. När basbeloppet knöts till pensionssystemet på
          </note>
          <note>
            60-talet utgick man från konsumentprisindex.
          </note>
          <note>
            Syftet var att hålla pensionerna på samma nivå realt som den
            som gällde pensionsdagen. Detta ansågs kunna bidra till att hålla
            systemet finansiellt sunt.
          </note>
          <note>
            På vilket sätt skulle det ske? Jo, man räknade med en tillväxt
            om 2--3 % per år. Därför ansåg man sig kunna betala ut en hög
            pension vid pensionsdagen.
          </note>
          <note>
            Sedan skulle pensionen successivt minska i förhållande till de
            aktivas inkomster och de nyblivna pensionärernas standard. Man
            åstadkom alltså ett pensionssystem där pensionerna successivt
            skulle minska under pensionstiden.
          </note>
          <note>
            Om vi knyter pensionerna till ett följsamhetsindex, ett standardindex,
            som Ny demokrati föreslår, innebär det att pensionerna sänks vid
            låg tillväxt och höjs när tillväxten är högre. Jag håller med
            om att det är en fördel, för då får vi så att säga en samvariation
            med de yrkesaktivas standard. Vi får räkna med en genomsnittlig
            tillväxt på 1,5 % över en litet längre tidsperiod. Det betyder
            att detta system inte blir så mycket billigare. Över huvud taget
            blir det inte billigare, men vi behöver kanske inte ta så stora
            risker.
          </note>
          <note>
            Pensionsarbetsgruppen arbetar med denna typ av standardindex.
            Jag anser det dock vara mycket olyckligt om man bryter ut en enda
            bestämmelse från pensionssystemet, från sitt sammanhang, och ändrar
            den. Därför anser jag, med hänvisning till
          </note>
          <note>
            Pensionsarbetsgruppens arbete, att vi måste avvakta tills det
            finns ett helt förslag.
          </note>
          <note>
            Jag hoppas att Pensionsarbetsgruppen snart är färdig med sitt
            förslag, för jag tycker att det är bråttom. Som alla andra beklagar
            också jag de ständiga ändringarna av basbeloppet. Men detta är
            det minst dåliga när det gäller så här kortsiktiga lösningar.
            Vi arbetar ju faktiskt med problemet, och jag tycker att arbetet
            har gått bra. Det vore bra om vi här i kammaren till våren kunde
            enas om att genomföra de förslag som Pensionsarbetsgruppen sannolikt
            kommer att lägga fram.
          </note>
          <note>
            Berith Eriksson talar för ett tillkännagivande om en väsentligt
            höjd grundpension. Men det är en mycket dyrbar förändring, som
            dessutom skapar en rad tröskeleffekter av, skulle jag vilja säga,
            inte lättlöst art. Pensionsarbetsgruppen har lagt, och lägger
            fortfarande ner, mycket tid på studier av olika lösningar vad
            gäller en acceptabel, ja, en god garantinivå i ett moderniserat
            pensionssystem.
          </note>
          <note>
            Konsekvensanalyser görs också. Det kan jag försäkra Berith Eriksson
            om. Vad som efterlyses är alltså faktiskt redan gjort och kommer
            snart att publiceras.
          </note>
          <note>
            Jag yrkar mot den bakgrunden avslag på reservationen och meningsyttringen
            av suppleant.
          </note>
          <note>
            Jag yrkar alltså avslag på Arne Janssons och Berith
          </note>
          <note>
            Erikssons yrkanden här i kammaren.
          </note>
          <note type="speaker">
            Anf. 99 ARNE JANSSON (nyd) replik:
          </note>
          <note>
            Herr talman! Jag tror inte att Margit Gennser riktigt uppfattade
            vad vi ville tala om, nämligen att basbeloppet inte enbart återspeglar
            prisutvecklingen utan också den reella standardutvecklingen i
            samhället. Vi får alltså inte hela tiden gå efter redan inrutade
            mallar, utan vi måste ta hänsyn till hur samhället i övrigt utvecklas.
          </note>
          <note>
            Man får inte hela tiden bestämma en indexering, som skall utvecklas,
            eskalera, som vi har bestämt utan att hänsyn tas till händelser
            runt omkring. Vi måste se på KBTI på ett annat sätt. Vi får alltså
            inte följa den inrutade traden utan hänsyn till vad som händer
            runt omkring oss.
          </note>
          <note>
            Sedan kan man peka på försämringen för pensionärerna. Den började
            redan vid skatteomläggningen och gäller alltså fr.o.m 1991.
          </note>
          <note>
            Då minskades ju beloppet i förhållande till konsumentprisökningen
            med 2,93 procentenheter.
          </note>
          <note>
            Denna utveckling har fortgått under hela 90-talet.
          </note>
          <note>
            Jag tycker att det är synd att det hela tiden är nämnda grupp
            som skall behöva drabbas. Jag vet, och det sade jag i mitt huvudanförande,
            att dessa människor har kompenserats. Men jag anser inte att de
            har kompenserats på rätt sätt. Jag tycker att fel grupper i samhället
            drabbas.
          </note>
          <note type="speaker">
            Anf. 100 MARGIT GENNSER (m) replik:
          </note>
          <note>
            Herr talman! I framtiden får man nog tänka sig en indexering
            av olika kontrakt på olika sätt. Vi kan säkerligen inte ha standardindex
            när vi skall räkna fram hur försäkringsbelopp för fastighetsförsäkringar
            osv. skall höjas. Då behövs det säkert andra index. Således tror
            jag inte att vi komplicerar frågan för frågans egen skull.
          </note>
          <note>
            Vad vi i Pensionsarbetsgruppen sysslar med är en översyn av hela
            systemet, inklusive indexeringen.
          </note>
          <note>
            Indexeringen måste anpassas till de försäkringskontrakt som behövs
            för framtiden.
          </note>
          <note>
            Därför tycker jag att det är felaktigt att bryta ut den här frågan
            nu, allra helst som ett betänkande måste föreligga inom den närmaste
            tiden.
          </note>
          <note>
            Vidare tror jag att det är fel att göra delvisa förändringar
            nu. Hela systemet måste ses över på en gång. Det får sedan återverkningar
            på alla anknytningarna till basbeloppsindexeringen. Där tror jag
            att det behövs andra överväganden och andra arbetssätt för att
            få någorlunda fasta regler när det gäller kontrakten. Det bästa
            sättet att få minsta möjliga problem är ju att hålla inflationen
            på en låg nivå.
          </note>
          <note type="speaker">
            Anf. 101 ARNE JANSSON (nyd) replik:
          </note>
          <note>
            Herr talman! Jag förstår att man jobbar med det här och att detta
            studeras i olika grupper. Men regeringen har fattat en del felaktiga
            beslut när det gäller försvaret av kronans växelkurs. Mottot var:
          </note>
          <note>
            Kosta vad det kosta vill. Konjunkturinstitutet har nu fastslagit
            att det handlar om 1,9 %. Varför skall detta då drabba pensionärer
            och studerande?
          </note>
          <note>
            Varför slår man så att säga ut de här felaktiga besluten på just
            nämnda grupper? Kan pengarna inte tas in på annat sätt, så att
            nämnda grupper inte behöver belastas?
          </note>
          <note type="speaker">
            Anf. 102 MARGIT GENNSER (m) replik:
          </note>
          <note>
            Herr talman! Egentligen skall vi inte diskutera valutapolitik
            här. Men man stod väl inför ett svårt problem. Man skulle ju tala
            om för omvärlden att vi hade övergivit devalveringspolitiken,
            vilket jag tror var väldigt viktigt för att på lång sikt få en
            viss, och bättre, syn på svensk ekonomi. Vi orkade inte med det
            här beroende på mycket stora valutaspekulationer. Möjligtvis kan
            jag hålla med om att man kanske skulle ha fattat beslut någon
            vecka tidigare -- det är då alltså inte fråga om månader, utan
            om veckor. Det gäller svåra avgöranden, men det är ändå lätt att
            titta bakåt när man har facit i sin hand. Ingen vet dock egentligen
            vad som är rätta tidpunkten när man är mitt uppe i det hela.
          </note>
          <note>
            Vår ekonomi ser ut som den gör. Ni säger mycket klart i er motion
            att pensionssystemet är för dyrt. Vi försöker att göra en anpassning
            med minsta möjliga skadeverkningar. Men anpassningar är alltid
            svåra.
          </note>
          <note>
            Förändringar är svåra, för människor är konservativa -- i dålig
            bemärkelse. Men jag tror faktiskt att arbetet i Pensionsarbetsgruppen
            har skett i ett väldigt gott klimat. Det kunde vara en utomordentligt
            god signal till omvärlden om att vi nu gör någonting. Det betyder
            dock att alla saker måste göras på en gång och att det finns ordentligt
            tilltagen tid för en presentation.
          </note>
          <note type="speaker">
            Anf. 103 BERITH ERIKSSON (v) replik:
          </note>
          <note>
            Herr talman! Margit Gennser säger att man skall hålla sig till
            fakta och till ämnet. Men de flesta politiska frågor låter sig
            inte utan vidare avgränsas.
          </note>
          <note>
            Ändringar i beräkningen av basbeloppet innebär dock en försämrad
            ekonomi för pensionärer med låg eller ingen ATP.
          </note>
          <note>
            Sanningen är litet obehaglig ibland. Men enligt siffror från
            år 1992 lever 0,5 miljoner pensionärer under mycket knappa villkor.
            En majoritet av dessa är kvinnor, och minst en tredjedel -- alltså
            fler än
          </note>
          <note>
            160 000 personer -- lever under dagens socialhjälpsnorm.
          </note>
          <note>
            När det gäller vår motion och vår meningsyttring vill jag säga
            att de handlar om att nämnda pensionärsgrupper skall ha kompensation
            för den försämring som en förändring av basbeloppet innebär.
          </note>
          <note type="speaker">
            Anf. 104 MARGIT GENNSER (m) replik:
          </note>
          <note>
            Herr talman! Ja, visst skulle det vara önskvärt att alla människor
            fick det bättre ekonomiskt sett.
          </note>
          <note>
            Tittar vi på hur välståndet har ökat i vårt land över en längre
            tid, finner vi att per capita-tillväxten sedan 60-talet har ökat
            med 94 %. Den privata konsumtionen har ökat med 68 % per capita.
          </note>
          <note>
            Vidare kan vi konstatera att de som har fått en mycket stor del
            av den här tillväxten faktiskt har varit pensionärerna. Det gäller
            då de pensionärer som har haft det sämst ställt.
          </note>
          <note>
            Nu har vi råkat ut för väldigt stora problem i svensk ekonomi.
            Vi hör talas om mer och mer av generationsmotsättningar. De yrkesaktiva
            anser faktiskt att de äldre generationerna har fått för mycket.
            I det läget måste vi nog dra ner överallt. Vi har försökt att
            göra det så balanserat som möjligt.
          </note>
          <note>
            Genom det särskilda kommunala bostadstillägget och kommunala
            bostadstillägg när det gäller att hjälpa människor som har högre
            hyror -- det gäller inte bara rika, utan ofta handlar det också
            om äldre som måste flytta till nya, bättre anpassade, bostäder
            -- försöker vi att få människorna att gå så skadeslösa som möjligt
            ur den här processen. Men vi måste nog acceptera det här med en
            nedskrivning av basbeloppet. Jag tycker dock att det är olyckligt
            om detta sker år efter år. Vi måste ju ha en trygghet och fasthet
            i pensionssystemet.
          </note>
          <note>
            Därför säger jag att det vore väldigt bra om vi fick en ordentlig
            förändring av pensionssystemet som innebär trovärdighet och att
            vi kan ha fasta spelregler. Dessutom tror jag att det skulle ge
            mycket goda signaler till dem som arbetar inom de ekonomiska sektorerna,
            både i utlandet och i
          </note>
          <note>
            Sverige. Det är viktigt att man ser att vi tar itu med de här
            problemen och att vi kan få en tillväxt.
          </note>
          <note>
            Det enda som hjälper de verkligt svaga i ett land är en ekonomi
            som ger tillväxt, och det är vad vi bör arbeta för. Därför tror
            jag att man kan acceptera den här förändringen.
          </note>
          <note type="speaker">
            Anf. 105 BERITH ERIKSSON (v) replik:
          </note>
          <note>
            Herr talman! Naturligtvis finns det vinnare bland pensionärerna.
            Men den grupp vi här talar om har inte vunnit. Det är en grupp
            som har låg eller ingen
          </note>
          <note>
            ATP och som inte har något avtal om pension, fallskärmsavtal
            eller liknande. Det finns väldigt stora grupper bland pensionärerna
            som har varit vinnare.
          </note>
          <note>
            Jag måste i det här fallet säga som Arne Jansson:
          </note>
          <note>
            Varför måste just den här gruppen pensionärer drabbas? Kan man
            inte hitta något sätt att kompensera dem, även om det skulle vara
            i ett kort perspektiv? Vad vår motion och meningsyttring handlar
            om är att kompensera dessa pensionärer genom att skriva upp pensionstillskottet.
          </note>
          <note type="speaker">
            Anf. 106 MARGIT GENNSER (m) replik:
          </note>
          <note>
            Herr talman! Det är en litet naiv bild av hur det ser i ut i
            verkligheten. Det finns vissa grupper som har det mycket dåligt.
            Det är ofta äldre kvinnor som har en viss förmögenhet, bunden
            i en fastighet som ger väldigt dåliga intäkter. De får inte KBT
            på grund av denna förmögenhet eller ett förhållandevis litet KBT.
            Dessa har verkligen råkat illa ut och har en mycket dålig inkomststandard.
          </note>
          <note>
            För de andra har vi försökt hålla uppe standarden, som ligger
            långt över socialbidragsnivån, vilket också syns i statistiken.
            Över en 10--20-årsperiod har den gruppen minskat högst betydligt.
          </note>
          <note>
            Det är alldeles klart att om basbeloppet minskar med 1,9 %, får
            alla det sämre. Så är det helt enkelt.
          </note>
          <note>
            De som har högre pension får faktiskt i absoluta tal det mycket
            sämre än de som har lägre pension. Som jag sade tidigare har vi
            faktiskt höjt gränsen för
          </note>
          <note>
            KBT. Jag skulle tippa att det gynnar de äldre som flyttar till
            de senast byggda servicebostäderna. De har ofta en ganska låg
            inkomststandard.
          </note>
          <note type="speaker">
            Anf. 107 SIGRID BOLKÉUS (s):
          </note>
          <note>
            Herr talman! I detta betänkande på s. 4 tas frågan upp om särskilt
            pensionstillägg till folkpension för långvarig vård för sjukt
            eller handikappat barn. I
          </note>
          <note>
            motion 1992/93:Sf227 framhöll Doris Håvik och jag att ''regeln
            om att det särskilda pensionstillägget skall minskas i motsvarande
            mån som sker vid förtida uttag av ålderspension i visst fall fått
            en av lagstiftaren sannolikt inte avsedd tillämpning''.
          </note>
          <note>
            Exemplet i motionen gäller en kvinna i Bollnäs som vårdat sin
            handikappade son sedan barnets födsel.
          </note>
          <note>
            Enligt första beskedet från försäkringskassan skulle hon få ett
            särskilt pensionstillägg på 1 404 kr i månaden. Snart kom ett
            nytt besked om att tillägget skulle bli 983 kr i månaden i stället.
            Eftersom hon trots förslitningsskador vid 60 års ålder sökte förtida
            uttag av pensionen i stället för sjukpension, reducerades även
            det särskilda pensionstillägget.
          </note>
          <note>
            I betänkande 1992/93:SfU14 delar utskottet vår uppfattning och
            skriver att ''en reducering av det särskilda pensionstillägget
            på grund av förtida uttag av ålderspension för tid innan detta
            tillägg infördes ger ett otillfredsställande resultat. Det finns
            därför anledning för regeringen att se över de aktuella reglerna.''
            Utskottet tillstyrkte alltså vår motion om tillkännagivande men
            inte vårt yrkande om att gjorda reduceringar från januari 1991
            skulle återbetalas.
          </note>
          <note>
            Herr talman! Jag är mycket glad över att de pensionärer som berörs
            inte får en livsvarig reducering av det särskilda pensionstillägget
            och att förändringen träder i kraft redan den 1 januari
          </note>
          <note>
            1994, alltså om några veckor.
          </note>
          <note>
            Tyvärr delade inte utskottet åsikten att de pengar som dragits
            av skall återbetalas retroaktivt. Det rör sig enligt propositionen
            om bara ca 50 pensionärer.
          </note>
          <note>
            Regeringen beräknar kostnaden för något högre pensionstillägg
            till ca 90 000 kr/år. Huvudsaken är dock att lagstiftningen ändras
            och att ärendet handlagts så snabbt.
          </note>
          <note>
            Jag har, herr talman, inget yrkande men jag är glad över att
            vi har fått se resultat på tio månader.
          </note>
          <note>
            Överläggningen var härmed avslutad.
          </note>
          <note>
            (Beslut fattades efter 14 §.)
          </note>
          <note>
            11 § Bilprovning
          </note>
          <note>
            Föredrogs
          </note>
          <note>
            trafikutskottets betänkande
          </note>
          <note>
            1993/94:TU2 Bilprovning.
          </note>
          <note>
            Förste vice talmannen konstaterade att ingen talare var anmäld.
          </note>
          <note>
            (Beslut fattades efter 14 §.)
          </note>
          <note>
            12 § Vissa parkerings- och yrkestrafikfrågor
          </note>
          <note>
            Föredrogs
          </note>
          <note>
            trafikutskottets betänkande
          </note>
          <note>
            1993/94:TU3 Vissa parkerings- och yrkestrafikfrågor.
          </note>
          <note type="speaker">
            Anf. 108 KENNETH ATTEFORS (nyd):
          </note>
          <note>
            Herr talman! Jag yrkar bifall till vår reservation i betänkandet.
            Det innebär: bort med lapplisor och fram för kvarterspoliser.
          </note>
          <note type="speaker">
            Anf. 109 GÖTHE KNUTSON (m):
          </note>
          <note>
            Herr talman! Jag tänker tala några minuter om det som vi brukar
            kalla för parkeringsböter. Det finns också en mera formell benämningar
            på parkeringsböter. Officiellt står det så här i betänkandet:
          </note>
          <note>
            ''I motion T414 (m) framhålls att tillämpningen av kontrollavgiftslagen
            kännetecknas av en rad i motionen närmare angivna felaktigheter
            och brister. Motionären'' -- det är jag -- ''vill mot den bakgrunden
            att riksdagen hos regeringen begär en utredning om parkeringslagstiftningen''.
          </note>
          <note>
            Det önskemålet har trafikutskottet inte velat villfara. Jag skulle
            naturligtvis ha varit mycket glad om trafikutskottets ordförande
            och gärna också vice ordförande hade varit här. Nu är utskottet
            företrätt av en partivän till mig, Jan Sandberg. Han är utomordentligt
            kunnig, men det är mycket roligare att debattera med någon som
            inte tillhör samma parti.
          </note>
          <note>
            Jag skall emellertid fråga här om man i trafikutskottet har funderat
            över innehållet och sakframställningen i min motion. Jag utgår
            ifrån att alla som har varit med vid ärendebehandlingen också
            har läst motionen.
          </note>
          <note>
            Vad jag pekar på är rent rättsvidriga förhållanden.
          </note>
          <note>
            Faktum är att vi genom lagen om parkering på tomtmark har gett
            dem som ofta brukar betecknas som kommersiella krafter rätten
            att fungera som domare över enskilda människor.
          </note>
          <note>
            De allra flesta av oss är försedda med körkort.
          </note>
          <note>
            Använder man bil brukar man någon gång, även om man är aldrig
            så ordningsam, råka ut för en felparkeringslapp. Då säger någon
            som kanske vill göra sig rolig: ''Här står en motionär som har
            råkat ut för flera felparkeringar.'' Nu hör det till saken att
            jag inte har drabbats mer än med det normala för en bilförare.
            Men jag har tagit del av några människors, medborgares, fall i
            avseende på just parkering på tomtmark.
          </note>
          <note>
            Jag skiljer alltså mellan parkering på tomtmark och parkering
            på gatumark. Det är litet olika lagstiftning som gäller, vilket
            framgår av det förträffliga betänkandet. Jag ser nu till min glädje
            att såväl utskottets ordförande som vice ordförande är här. Då
            kan vi kanske tala om det faktum att även Kommunförbundet -- om
            jag nu har uppfattat betänkandet rätt -- instämmer i det som jag
            har påpekat i min motion. Man hänvisar till
          </note>
          <note>
            Åklagarutredningens förslag. Jag tror att
          </note>
          <note>
            Åklagarutredningen har gjort ett gott arbete, men jag beklagar
            att jag måste säga att det inte kan svara upp emot behovet av
            en översyn, en parlamentarisk utredning om detta med parkering
            på tomtmark.
          </note>
          <note>
            Och ta gärna med också parkering på gatumark i en sådan utredning.
          </note>
          <note>
            När man har upplåtit tomtmark till en firma och detta finns med
            i en stadsplan, dvs. när kommunen har konstaterat att man där
            kan ställa ifrån sig bilen, har enligt lag detta företag -- det
            kan röra sig om ett femtiotusenkronorsbolag eller en enskild firma
            -- rätt att ta ut en kontrollavgift på upp till det belopp som
            tillämpas i kommunen, upp till 700 kr i
          </note>
          <note>
            Stockholm och 500 kr i andra städer. Företaget brukar ofta tillämpa
            den policyn att bilen inte får stå parkerad i mer än 5 minuter
            utan att betalning erläggs. I annat fall uttas en kontrollavgift.
            Man ger alltså 5 minuters respit, t.ex. för att bilföraren skall
            kunna gå och hämta växel till ett giltigt parkeringskvitto.
          </note>
          <note>
            Det gäller för den som anser sig ha blivit felaktigt
          </note>
          <note>
            ''lappad'' att genast ringa det telefonnummer som står angivet.
            Ofta är telefontiden begränsad till mellan kl. 10 och kl. 11,
            och då är det upptaget hela tiden. Det är också vanligt att telefonnumret
            går till en annan stad, t.ex Norrköping. Tusentals svenskar har
            råkat ut för detta. Det vill till att man har ett sådant arbete
            att man har telefon på skrivbordet och kan ringa obehindrat på
            arbetstid. Den som jobbar på en verkstad och kanske inte ens har
            en telefonautomat tillgänglig befinner sig i ett rättsligt underläge.
          </note>
          <note>
            Fördelen med den kommunala parkeringen är att man kan gå till
            Polisen eller till kommunen och klaga. Man har kanske alldeles
            fel, men det får man ju veta då. Man har kanske ställt sig fel
            eller har inte betalat ordentligt. Om man däremot parkerar på
            privat tomtmark där ett företag tar ut avgift, är man i de flesta
            situationer rättslös. Visserligen kan man överklaga eller begära
            inhibition, och då förs ärendet upp i tingsrätten. Men hur många
            är det som vill ta risken att förlora? Ärendet rullar på under
            hand. Det tillkommer den ena indrivningsavgiften efter den andra.
            Efter en kort tid kan kostnaden vara uppe i 800--900 kr. Jag antar
            att det finns någon här i församlingen som har varit med om detta.
          </note>
          <note>
            Jag företräder ett parti, vars ideologi talar för fri företagsamhet.
            Men jag är ledsen att behöva säga att jag tror att det är nödvändigt
            att kommunerna tar hand om parkeringssystemet, såvida inte lagstiftningen
            ändras så, att systemet blir acceptabelt i en rättsstat. Det är
            det inte i flertalet fall, där vederbörande har blivit orättmätigt
            försedd med en s.k. böteslapp.
          </note>
          <note>
            Jag ber att få hänvisa till motion T414. Jag tror att de flesta
            kan känna igen sig i det som där sägs och kan hålla med mig om
            detta. Jag begär inte det orimliga, vilket skulle vara att utskottets
            företrädare Jan Sandberg skulle säga okej och föreslå att kammaren
            skulle besluta i enlighet med motionärens önskan. Det vore orimligt.
            Jag har varit riksdagsledamot i 18 år, och något sådant har aldrig
            inträffat, så det lär det inte göra nu heller.
          </note>
          <note>
            Men snälla, fundera över detta och dra nytta av erfarenheten.
            Ofta har den firma som bedriver jakt på parkeringssyndare en annan
            firma som driver in pengarna och som i sin tur har samma adress
            som t.ex. den juridiska byrån, som redan har skrivit ut indrivningslappen.
            Jag tycker att det handlar om en maffiaverksamhet. Därmed, herr
            talman, lämnar jag talarstolen.
          </note>
          <note type="speaker">
            Anf. 110 JAN SANDBERG (m):
          </note>
          <note>
            Herr talman! Jag är ledsen om jag gör Göthe
          </note>
          <note>
            Knutson besviken, men jag kommer inte att yrka bifall till motionen.
            Däremot yrkar jag bifall till hemställan i betänkandet och avslag
            på reservationen.
          </note>
          <note>
            Det finns en ganska allmänt utbredd uppfattning om att det här
            parkeringssystemet är dyrt, krångligt och att det förekommer missbedömningar
            och felaktigheter, bl.a. hos vissa privata parkeringsbolag. I
            motionen krävs att man skall tillsätta en parlamentarisk utredning
            som skall behandla det som anförs i motionen. Utskottet har avstyrkt
            motionen. Jag kan berätta för herr
          </note>
          <note>
            Knutson att utskottet har tagit del av och funderat över innehållet
            i motionen. Jag har gjort det, och jag är övertygad om att alla
            i utskottet har gjort det.
          </note>
          <note>
            Jag har viss förståelse för de synpunkter som förs fram i motionen.
          </note>
          <note>
            Man kan då fråga sig varför utskottet avstyrker motionen. Det
            har pågått en utredning och det pågår ett beredningsarbete. Att
            detta har tagit litet tid beror på att man anser att det finns
            anledning att överväga bl.a. sådana frågeställningar som Göthe
          </note>
          <note>
            Knutson har tagit upp i sin motion.
          </note>
          <note>
            Kommunförbundet har i ett remissvar framfört --
          </note>
          <note>
            kanske inte i samma ordalag -- liknande åsikter och uppfattningar
            som Göthe Knutson i vissa delar för fram i sin motion. Det pågår
            alltså ett beredningsarbete.
          </note>
          <note>
            Jag vill bara antyda att det finns varierande sätt att komma
            till rätta med problemet. Om jag talar för mig själv och mitt
            parti i de olika kommunerna, försöker vi att verka för att få
            ned de kommunala parkeringsavgifterna. Därmed tvingas även de
            privata parkeringsbolagen att sänka sina avgifter.
          </note>
          <note>
            Jag hoppas att både herr Knutson och jag, så småningom när det
            kommer ett förslag, kan vara ganska nöjda med detta förslag. Hur
            som helst kommer vi då ha möjlighet att ta nya initiativ om så
            krävs. Jag yrkar bifall till utskottets hemställan.
          </note>
          <note>
            Anf. 111 KENNETH ATTEFORS (nyd)
          </note>
          <note>
            replik:
          </note>
          <note>
            Herr talman! Göthe Knutson frågade om vi hade läst hans motion.
            Naturligtvis läser vi sådana viktiga motioner, speciellt om de
            väckts av Göthe
          </note>
          <note>
            Knutson.
          </note>
          <note>
            Jag undrar dock om Göthe Knutson har läst vår motion. Den täcker
            även parkering på just tomtmark som kontrolleras av privata bolag.
          </note>
          <note>
            Motionen täcker också in parkering på kommunal mark. Vi vill
            alltså inte alls ha dessa skatteindrivande lapplisor, utan vi
            vill att hela systemet skall skötas av kvarterspoliser just på
            grund av att det har gått litet rättsröta, både i lapplisesystemet
            och när det gäller tomtmarksparkering som sköts av privata bolag.
          </note>
          <note>
            Därför förslår jag herr Knutson att ni tillstyrker vår reservation.
            Då kommer vi en bit på vägen.
          </note>
          <note type="speaker">
            Anf. 112 GÖTHE KNUTSON (m):
          </note>
          <note>
            Herr talman! Man säger ''herr'' till mig. Jag hoppas att jag
            som ledamot fortsättningsvis blir benämnd vid förnamn.
          </note>
          <note>
            Jag har naturligtvis läst den motion som Kenneth
          </note>
          <note>
            Attefors talade om och även andra motioner som behandlas i detta
            betänkande. Annars kan man hamna i förlägenhet.
          </note>
          <note>
            Jag har en delvis annan uppfattning. Vi måste faktiskt ha någon
            form av kommunal parkeringsövervakning, åtminstone så länge det
            inte finns tillräckligt många poliser. Det finns
          </note>
          <note>
            16 700 polistjänster i vårt land. Därtill kommer ett antal administrativa
            befattningar inom Polisen.
          </note>
          <note>
            Såvitt jag förstår är detta inte tillräckligt -- i varje fall
            inte enligt den bedömning som jag har tagit del av -- för att
            man skall kunna ålägga Polisen uppgiften att övervaka också parkeringsplatserna.
          </note>
          <note>
            Vid gator och på s.k. gatumark är det naturligtvis polisen som
            sköter kontrollen.
          </note>
          <note>
            Det måste finnas utrymme för också andra sorters parkeringsplatser.
            Men de privata parkeringsbolagen skall inte ha den rätt att agera
            domstol som nu tillkommer dem.
          </note>
          <note>
            Anser ni i utskottet att det är schyst mot den enskilde medborgaren
            att inte kunna få tala ut om sin sak, när vederbörande har blivit
            ''fellappad'', om jag nu får komma med ytterligare citationstecken?
            Det får man alltså göra när det är kommunal parkeringsövervakning.
            Man går till
          </note>
          <note>
            Polisen eller kommunens parkeringskontor. Men det är nästintill
            omöjligt att komma i kontakt med det privata parkeringsbolaget,
            vars huvudkontor och telefonadress finns på andra orter.
          </note>
          <note>
            Som jag sade vill det till att man har ett sådant jobb att man
            kan använda telefonen på dagtid. Om inte, är man offer för något
            som jag anser vara fullkomlig rättsröta i en rättsstat.
          </note>
          <note type="speaker">
            Anf. 113 JAN SANDBERG (m):
          </note>
          <note>
            Herr talman! Ledamoten Knutson hade synpunkter på tillgängligheten.
            Det är ingen felaktighet att säga att det under lång tid har framförts
            synpunker på tillgängligheten också vad gäller vissa kommunalanställda
            tjänstemän. Jag vill inte påstå att det här enbart är ett problem
            i den privata sektorn.
          </note>
          <note>
            Låt oss nu avvakta den beredning som pågår. Men under tiden kan
            vi kanske göra insatser, var och en på sitt område, genom våra
            partirepresentanter i de olika kommunerna när det gäller beloppsgränsen
            för dessa avgifter för att därigenom styra ned beloppen i de privata
            företagen.
          </note>
          <note>
            Herr talman! De som äger marken är väldigt ofta kommunalägda
            fastighetsbolag, köpcentrum där kommunen har ägarinflytande osv.,
            så det finns alltså mycket att göra på detta område genom befintliga
            kanaler.
          </note>
          <note>
            Men vi är överens om att detta behöver ses över. Så sker också,
            och det kommer förhoppningsvis snart förslag i den riktning som
            jag och delvis herr
          </note>
          <note>
            Knutson eftersträvar.
          </note>
          <note type="speaker">
            Anf. 114 GÖTHE KNUTSON (m) replik:
          </note>
          <note>
            Herr talman! Jag uppskattar naturligtvis partivännen Jan Sandbergs
            förståelse och allmänt välvilliga hållning i frågan.
          </note>
          <note>
            Som jag redan inledningsvis sade är jag klar över att min motion
            inte kommer att bifallas. Den är dock hänvisad till Åklagarutredningen.
            Eftersom jag är ledamot i justitieutskottet har jag faktiskt läst
            de båda delbetänkanden som har presenterats. Jag hoppas att man
            vid beredning i departementen --
          </note>
          <note>
            det blir väl minst två -- ser allvarligt på den här frågan.
          </note>
          <note>
            Jag noterar att ingen har gjort några invändningar mot min beskrivning
            av det rättsliga underläge som den vanlige medborgaren hamnar
            i, såvida han/hon inte är exempelvis advokat eller jurist av annat
            slag och därför vet hur en sådan här fråga skall hanteras.
          </note>
          <note>
            Det är alldeles för många människor i Sverige som bokstavligen
            stressas av regler och rättsordningar kring parkeringsverksamheten.
            Jag upprepar än en gång, även om det kanske är onödigt, att jag
            förvisso företräder fri företagsamhet och anser att kommersiella
            krafter äro goda. Men undantag finns. På det här området är det
            sorgligt och bedrövligt. En förändring behövs. Jag kommer naturligtvis
            -- detta är inget hot utan ett konstaterande -- att fortsätta
            att fästa riksdagens och departementschefernas uppmärksamhet på
            denna dåliga sida av det svenska samhället.
          </note>
          <note>
            Överläggningen var härmed avslutad.
          </note>
          <note>
            (Beslut fattades efter 14 §.)
          </note>
          <note>
            13 § Banrätt m.m.
          </note>
          <note>
            Föredrogs
          </note>
          <note>
            trafikutskottets betänkande
          </note>
          <note>
            1993/94:TU4 Banrätt m.m.
          </note>
          <note type="speaker">
            Anf. 115 JARL LANDER (s):
          </note>
          <note>
            Herr talman! Under en lång följd av år har inga större järnvägsinvesteringar
            gjorts i det här landet.
          </note>
          <note>
            På det sättet har det kanske egentligen inte funnits behov av
            lagstiftningar som har krävt snabba beslut och ställningstaganden
            om hur och när järnvägsinvesteringar skall komma i gång.
          </note>
          <note>
            Men efter 1988 års trafikpolitiska beslut har järnvägsinvesteringarna
            allteftersom nått sådana nivåer att man kan se att lagstiftningen
            i landet inte riktigt överensstämmer med de beslut som bl.a.
          </note>
          <note>
            riksdagen fattar. Det har bl.a visat sig att stora investeringar
            längs Västkustbanan exempelvis har blivit kraftigt försenade på
            grund av att Banverket inte fått åtkomst till den mark som behövs
            för att göra de investeringar som riksdagen och därmed samhället
            redan har beslutat om. Detta beror på att det inte finns en lagstiftning
            som gör att det snabbt går att komma i gång med dessa investeringar.
            På vägområdet finns det en lagstiftning, en s.k. väglag, som ger
            t.ex. Vägverket möjlighet att snabbare komma i gång med arbetet
            med vägar och nya vägdragningar.
          </note>
          <note>
            Nu efterlyser vi socialdemokrater i en motion till riksdagen
            en liknande lagstiftning. Vi gör det mycket utifrån det faktum
            att många ledamöter av bl.a. den här kammaren år efter år nästintill
            har jagat f.d. socialdemokratiska kommunikationsministrar med
            krav på ett införande av en s.k. banlag. Detta har gjorts både
            från socialdemokratiskt och från borgerligt håll.
          </note>
          <note>
            Nuvarande kommunikationsminister har i en proposition föreslagit
            att han skall återkomma till riksdagen med ett förslag om banlag.
            Detta tyckte vi socialdemokrater lät positivt. Det är positivt
            att kommunikationsministern i interpellationssvar etc.
          </note>
          <note>
            här i kammaren också har hävdat att det finns behov av en lagstiftning
            som snabbar upp möjligheten att komma i gång med de järnvägsinvesteringar
            som vi här nästan gemensamt, så att säga, har antagit.
          </note>
          <note>
            Vad är det då som händer när denna motion behandlas i trafikutskottet?
            Jo, trafikutskottets majoritet instämmer i stort sett i nödvändigheten
            av en lagstiftning. Men när man kommer till ordet banlag och de
            tankar som hela tiden har funnits i diskussionerna, både från
            kommunikationsministerns sida och från ett stort antal ledamöter
            i trafikutskottet, säger man att det inte längre är aktuellt med
            en banlag. Nu är det andra lagstiftningar som behövs.
          </note>
          <note>
            Detta betyder, herr talman, att den borgerliga gruppen i trafikutskottet
            har lagt fram ett förslag inför riksdagen som innebär att förslaget
            om en banlag har grävts ned. Det betyder i förlängningen att man
            inte kommer till skott med de nödvändiga investeringar på bl.a.
            Västkustbanan och andra tänkta nya bansträckningar i stora delar
            av vårt land.
          </note>
          <note>
            Slutligen, herr talman, vill jag ställa några frågor till ledamöterna
            i trafikutskottet, bl.a. till Kenneth
          </note>
          <note>
            Attefors från Ny demokrati.
          </note>
          <note>
            För ungefär ett år sedan sade vi i trafikutskottet i ett yttrande
            till Finansdepartementet att det var nödvändigt att införa en
            banlag. Detta ställde
          </note>
          <note>
            Kenneth Attefors upp på då. Men som i så många andra frågor har
            naturligtvis Kenneth Attefors nu svängt och tycker att en banlag
            inte längre är nödvändig. Min fråga till Kenneth Attefors är:
            Vad är det som har föranlett denna snabba svängning?
          </note>
          <note>
            Samma fråga måste också ställas till Centerns representanter
            i utskottet: Vad är det som har gjort att ni, som alltid har förespråkat
            en snabb utbyggnad av järnvägen, nu är beredda att gräva ned tanken
            på en banlag?
          </note>
          <note>
            Avslutningsvis, herr talman, yrkar jag bifall till den reservation
            som är fogad till betänkandet.
          </note>
          <note>
            Anf. 116 KENNETH ATTEFORS (nyd)
          </note>
          <note>
            replik:
          </note>
          <note>
            Herr talman! Detta var en rätt intressant information att ni
            jagat kommunikationsministern år efter år, och jag antar att Jarl
            Lander även menar den socialdemokratiska kommunikationsministern.
          </note>
          <note>
            Jag har nu så många gånger hört att det var mycket som förbereddes
            och skulle genomföras under den socialdemokratiska regeringstiden.
            Men när det nu kommit en borgerlig regering genomförs ingenting.
          </note>
          <note>
            Jag förstår inte varför det har blivit sådana låsningar mellan
            dessa två tidepoker. Det förstår jag inte.
          </note>
          <note>
            Sedan skall jag villigt erkänna, Jarl Lander, att vi i
          </note>
          <note>
            Ny demokrati har varit för en banlag, och det är vi fortfarande.
            Den information som jag har fått på senare tid under handläggningen
            av ärendet i utskottet är att t.o.m. väglagen kunde komma i fara
            om vi skulle forcera fram den nya banlagen. Det är endast därför
            som jag inte ville ställa mig bakom
          </note>
          <note>
            Socialdemokraternas yrkanden.
          </note>
          <note>
            Jag tycker egentligen att det vore bra att ha en banlag. Men
            jag såg faran att väglagen skulle försvinna bland EU-direktiv
            och allt annat. Därför har vi nu avgett ett särskilt yttrande
            till betänkandet. Jag klargör där att jag kommer att kräva det
            i budgetpropositionen när den läggs fram i januari att det finns
            med någon typ av förslag om hur en sådan här lag skall genomföras.
            Jag tycker att vi skall ge regeringen en tidsrespit så att inte
            också väglagen riskeras. Den är i dag mycket bra.
          </note>
          <note>
            Detta är alltså anledningen. Om nu regeringen inte har fått en
            tillräcklig signal tycker jag att Jarl
          </note>
          <note>
            Lander och jag skall komma tillbaka i januari, februari och se
            till att vi får igenom den typ av banlag som Jarl Lander förespråkar.
          </note>
          <note type="speaker">
            Anf. 117 JARL LANDER (s) replik:
          </note>
          <note>
            Fru talman! Kenneth Attefors säger att om det nu är så att ledamöter
            har jagat f.d.
          </note>
          <note>
            socialdemokratiska kommunikationsministrar som undrar varför
            vi inte genomförde detta. Det var tyvärr så, Kenneth Attefors,
            att det kom ett val emellan. Nu gäller det att försöka att få
            den borgerliga kommunikationsministern och den borgerliga regeringen
            att genomföra detta.
          </note>
          <note>
            Denna fråga har alltsedan 1989 beretts på
          </note>
          <note>
            Kommunikationsdepartementet. Vi socialdemokratiska ledamöter
            liksom många andra ledamöter från andra partigrupperingar i utskottet
            har ansett att lagen är nödvändig. Vi behöver likställighet mellan
            vägbyggande och järnvägsbyggande.
          </note>
          <note>
            Vi nu befinner oss i en akut situation när det gäller sysselsättningstillfällen
            i detta land. Vi har från denna kammare satsat stora pengar för
            att
          </note>
          <note>
            Banverket skulle komma igång med dessa investeringar.
          </note>
          <note>
            Det finns en lagstiftning som förhindrar en sådan satsning. Vi
            socialdemokrater anser det därför vara vår plikt att försöka att
            få till stånd en ny lagstiftning så att samma förutsättningar
            gäller för både vägbyggen och järnvägsbyggen. Det är därför som
            vi har motionerat om en banlag. Det är också därför som jag yrkar
            bifall till den reservation som är fogad till betänkandet.
          </note>
          <note>
            Anf. 118 KENNETH ATTEFORS (nyd)
          </note>
          <note>
            replik:
          </note>
          <note>
            Fru talman! Jag sade i mitt förra inlägg att jag tycker att det
            vore bra om vi får fram den här typen av banlag. Men jag kan ju
            inte annat än tro på de föredragande tjänstemännen på
          </note>
          <note>
            Kommunikationsdepartementet när de säger att väglagen är i fara
            om ett förslag forceras fram.
          </note>
          <note>
            Jag har att ta ställning till två versioner. Antingen talar de
            sanning för mig: jag tycker att det låter bra, och jag ger regeringen
            chansen att komma tillbaka i budgetpropositionen i januari. Eller
            också ljuger de för mig. Men jag tror inte att de ljuger. Jag
            har kontaktat ett antal personer i frågan.
          </note>
          <note>
            Om nu regeringen inte kommer med något förslag i budgetpropositionen
            skall vi ta upp frågan på nytt.
          </note>
          <note>
            Jag håller med om att det måste finnas ett sätt att bygga järnvägar
            snabbare.
          </note>
          <note type="speaker">
            Anf. 119 LARS BJÖRKMAN (m):
          </note>
          <note>
            Fru talman! Satsningen på upprustning av landets infrastruktur
            är sannolikt en av de viktigaste frågorna. Den har fått ett mycket
            stort politiskt utrymme här i kammaren. Jag tror också att den
            har mötts av ett minst lika stort intresse från allmänhetens sida.
          </note>
          <note>
            En ökning av de ekonomiska insatserna på detta område är nödvändig,
            vilket vi hört här tidigare i dag. Inte minst med tanke på den
            låga investeringstakt som gällde under
          </note>
          <note>
            Socialdemokraternas regeringstid är alldeles uppenbart att vi
            måste skynda i dessa frågor.
          </note>
          <note>
            Eftersläpningen på både underhålls- som på nyinvesteringssidan
            har lämnat kvar ett behov som snabbt behöver fyllas. Det avståndshandikapp
            i förhållande till EU-området som vår geografiska belägenhet innebär
            måste vi med alla de möjligheter som står till buds försöka att
            korta.
          </note>
          <note>
            Samtidigt innebär denna satsning en möjlighet att skapa nya arbetstillfällen
            i en arbetslöshetsituation som är bland de mest besvärande som
            vi har haft under modern tid. Alla ansträngningar att förbättra
            denna situation är en av de viktigaste politiska frågeställningar
            vi kan ägna oss åt.
          </note>
          <note>
            Mot den bakgrunden är det av yttersta vikt att de av riksdagen
            beviljade medlen till detta infrastrukturområde så snabbt som
            möjligt kan slussas ut till de aktuella objekten. Riksdagen har
            också mycket tydligt uttalat angelägenheten av, att av de ca 100
            miljarder i investeringar som innefattas i tioårsplanen, skall
            huvuddelen komma till användning i den inledande delen av perioden.
          </note>
          <note>
            Eftersom planeringen av nya investeringar legat lågt, vilket
            jag tidigare påpekade, fanns eller finns för närvarande heller
            ingen planreserv att tillgå för de investeringar som är aktuella.
            Detta innebär att såväl Vägverk som Banverk har svårigheter med
            den fysiska markanskaffningen, och därav kan fördröjningar uppstå.
            Dessa förseningar i genomförandet betraktar vi alla som olyckliga,
            och vi är angelägna att undanröja de hinder som finns.
          </note>
          <note>
            Under den allmänna motionstiden har ett antal motioner väckts
            som tar sikte på möjligheten att vad gäller framför allt baninvesteringar
            underlätta handläggningen i markanskaffningsfrågorna. I bl.a.
          </note>
          <note>
            den socialdemokratiska motionen T216 föreslås att en särskild
            banlag tas fram för detta ändamål, vilket
          </note>
          <note>
            Jarl Lander här tidigare har påpekat. Förebilden för denna nya
            lag skulle vara den väglag som tidigare åberopats i debatten.
          </note>
          <note>
            Jag vill till Jarl Lander och andra säga att regeringen i den
            senaste budgetpropositionen redan har tagit upp denna fråga och
            avser att återkomma till riksdagen, vilket tydligt påpekas.
          </note>
          <note>
            Utskottet har mot den bakgrunden bedömt att det för närvarande
            inte krävs något utskottets initiativ i detta avseende. Dock vill
            utskottet betona behovet av ett nytt och tidsanpassat regelverk.
            Det skall medge att berörda myndigheter och verk på ett enklare
            och smidigare sätt kan klara anskaffning av mark.
          </note>
          <note>
            Utskottet vill framhålla att enskildas som andra markägares rättssäkerhet
            måste vara vägledande i arbetet med lagstiftningen. Utskottet
            vill också understryka miljöaspekterna, vilket också nämns i budgetpropositionen.
            De skall också beaktas noga i planläggningsskedet. Detta är viktigt
            inte minst ur ett EES- och EU-perspektiv. Just i dessa dokument
            är äganderättsfrågorna och miljökonskvensbeskrivningar tillmätta
            en stor betydelse.
          </note>
          <note>
            Fru talman! Utskottet vill med detta betänkande instämma i regeringens
            bedömning av behovet av ett regelverk som möjliggör en kortare
            handläggningstid vid markanskaffning till berörda banobjekt. För
            att få samstämmighet i besluten om att framtida investeringar
            skall komma till snabbt utförande hemställer utskottet att arbetet
            med dessa frågor ges hög prioritet i regeringskansliet.
          </note>
          <note>
            Fru talman! Jag vill med det anförda yrka bifall till utskottets
            hemställan och avslag på sreservationen.
          </note>
          <note type="speaker">
            Anf. 120 JARL LANDER (s):
          </note>
          <note>
            Fru talman! Jag är fullt medveten om att det tidigare skett mycket
            små investeringar på järnvägsområdet, Lars Björkman. Men som jag
            sade i mitt inledningsanförande är detta någonting som har förändrats
            allteftersom behoven i samhället har förändrats. Efter 1988 års
            trafikpolitiska beslut, som vi socialdemokrater lade grunden till,
            har investeringarna ökat.
          </note>
          <note>
            När nu investeringsnivån har ökat visar det sig att
          </note>
          <note>
            Banverket inte har de rättsliga resurser som behövs för att lika
            snabbt som Vägverket komma i gång med sina investeringar. Även
            om vi från denna kammare har anslagit stora summor till Banverket
            för nyinvesteringar, har vi gjort en ännu större satsning på Vägverkets
            investeringar. Det finns i dag många fler mil väg i detta land
            än järnväg.
          </note>
          <note>
            Jag måste ändå få fråga Lars Björkman: Vad är det som är så fel
            med väglagen? Han säger att den inte tar hänsyn till alla de aspekter
            som han förut räknade upp -- miljö- och markägarintressen, osv.
          </note>
          <note>
            Det skall ske en noggrann prövning. Människor skall inte behöva
            släppa till marken utan ersättning.
          </note>
          <note>
            Detta skall prövas på rätt sätt. Men vi bygger mycket mer väg
            än järnväg i detta land. Vi har bara en ''väglag'' att luta oss
            på. Varför kan vi inte ha samma slags lagstiftning för byggande
            av järnväg?
          </note>
          <note>
            Varför måste vi gräva ner tanken på att införa en banlag för
            järnvägsinvesteringar, vid sidan av planoch bygglagen?
          </note>
          <note>
            Fru talman! Jag vill avslutningsvis nämna vad regeringens egen
            utredningsman landshövding
          </note>
          <note>
            Ingemar Eliasson har sagt i sin utredning angånde hur man skall
            anpassa infrastrukturprojekten till stabiliseringspolitik. Han
            säger: En viktig sak i detta är att snabbt införa en banlag. Detta
            sade han så sent som den 3 november i år, dvs. veckan innan utskottet
            justerade det betänkande vi nu behandlar.
          </note>
          <note>
            Jag misstänker att om utskottets ledamöter hade tagit del av
            utredningen innan vi justerade betänkandet, hade säkert utskottsmajoriteten
            haft en annan skrivning i betänkandet. Då hade vi haft förutsättningar
            att få samma lagstiftning för vägbyggnationer som för järnvägsbyggnationer.
          </note>
          <note type="speaker">
            Anf. 121 LARS BJÖRKMAN (m):
          </note>
          <note>
            Fru talman! Jarl Lander slår in vidöppna dörrar. Jag har redan
            citerat vad som står i regeringens budgetproposition bil. 7 s.
            38. Där framgår mycket klart det som jag, och även andra, tidigare
            har sagt, nämligen att regeringen tittar på möjligheten att ta
            fram ett regelverk som innebär att man ökar smidigheten i hanteringen
            av dessa frågor.
          </note>
          <note>
            På samma sätt som när det gäller frågan Kenneth
          </note>
          <note>
            Attefors ställde tidigare, kan man ju fundera över att angelägenheten
            nu har blivit så oändligt mycket större än vad den var tidigare.
            Socialdemokraterna brukar ju då och då framhäva under vilken lång
            regeringstid de har skött det här landet. Det är förvånansvärt
            att de har lämnat så här stora och viktiga frågor utan att förutse
            vad som skulle hända. De hade kanske inte visioner nog att tro
            att järnvägsbyggen kunde bli aktuella med mindre än att det blev
            ett regeringsskifte. Jag kan inte dra någon annan slutsats.
          </note>
          <note>
            Jag tror inte att vi egentligen skall strida om något som vi
            är överens om. Vi är överens om att det finns anledning att skapa
            ett regelverk. Jag måste väl ändå tro att Jarl Lander vill instämma
            i mitt understrykande av att det är angeläget att vi tryggar rättssäkerheten
            i den nya lagstiftningen. Kanske kan jag tolka in en underton
            av att det är mindre noga med rättssäkerheten än att det hastar
            framåt.
          </note>
          <note>
            Vi vet ju att Banverket har möjligheter att hantera de här frågorna.
            Det har redan klarat stora delar.
          </note>
          <note>
            Visserligen finns ett och annat problem kvar. Med en större fantasi
            och med tillgänglighet till de markreserver som finns i statlig
            ägo kan man genom t.ex. markbyten komma över de områden som är
            aktuella att exploatera.
          </note>
          <note>
            Fru talman! När vi kräver lagstiftning är det viktigt att vi
            ser över de grundläggande förutsättningarna ur rättssäkerhetssynpunkt.
            Det är ett av de viktigaste inslagen för mig och mitt parti och
            måste vara vägledande för genomförandet av arbetet i den takt
            som är möjlig.
          </note>
          <note type="speaker">
            Anf. 122 JARL LANDER (s):
          </note>
          <note>
            Fru talman! Lars Björkman vill hävda att vi försöker slå in öppna
            dörrar. Det finns inga dörrar att slå in på det sättet, Lars Björkman.
            Vi försöker att gräva upp de tankar om en banlag som ni nu vill
            gräva ner i en plan- och bygglag. Som jag sade förut har det pågått
            ett arbete i
          </note>
          <note>
            Kommunikationsdepartementet sedan 1989 för att komma till rätta
            med skrivningarna om banlagen.
          </note>
          <note>
            Det är därför som vi envetet försöker att genomföra detta. Ur
            rättssäkerhetssynpunkt ser vi ingen skillnad mellan att bygga
            järnväg och att bygga väg.
          </note>
          <note>
            Vi förstår inte varför den borgerliga grupperingen säger att
            det är mycket farligare att bygga järnväg och att vi måste ha
            en helt annan rättssäkerhet där.
          </note>
          <note>
            Lars Björkman! Jämför hur många mil väg vi bygger i förhållande
            till hur många mil järnväg vi bygger!
          </note>
          <note>
            Lars Björkman säger att vi nu har blivit angelägna att försöka
            skapa banlagen. Det är ju nu som vi har beslutat om de stora järnvägsinvesteringarna,
            Lars
          </note>
          <note>
            Björkman. Det är nu vi måste ha förutsättningar i samhället för
            att kunna bygga dessa järnvägar, på samma sätt som vi har förutsättningar
            för att bygga väg. Detta är ett förslag enkom för att få likvärdig
            lagstiftning för vägbyggnationer och järnvägsbyggnationer. Jag
            kan inte förstå vilka finnas rättssäkerhetsaspekter som man har
            på det förslag som vi har lagt fram.
          </note>
          <note>
            Fru talman! Jag yrkar bifall till reservationen.
          </note>
          <note type="speaker">
            Anf. 123 LARS BJÖRKMAN (m):
          </note>
          <note>
            Fru talman! Jarl Lander säger sig vara angelägen att gräva upp
            det som han anser att vi håller på att gräva ner. Jag måste nog
            ändå vidhålla att det är en ganska grov feltolkning av vad som
            står i utskottets betänkande. Där framhålls mycket tydligt att
            det är angeläget att detta arbete påskyndas, inte minst med anledning
            av att vi anser att så stora investeringar är nödvändiga. Där
            menar jag att vi har en samsyn.
          </note>
          <note>
            Det må väl ändå vara förlåtet, Jarl Lander, om jag gör tolkningen
            att det ligger vissa svårigheter i att ta fram en sådan här lagstiftning.
            Enligt den beskrivning som har givits i den här frågan har ni
            uppenbarligen utövat ett tryck för detta men har ändå inte lyckats
            klara av det. De stötestenar som jag har pekat på har måhända
            gjort att det har tagit en viss tid.
          </note>
          <note>
            Jag har pekat på miljökonsekvensbeskrivningar.
          </note>
          <note>
            De är faktiskt en nödvändighet. Vi kan tycka om dem eller inte,
            men det är nödvändigt att vi har utförliga miljökonsekvensbeskrivningar
            i dessa planeringsomgångar för att vi över huvud taget skall få
            planläggningen godkänd. Vi närmar oss nu
          </note>
          <note>
            EES, och vi kommer in i ett ökat europeiskt samarbete. Det kräver
            att vi har en utvecklad lagstiftning på det här området som garanterar
            att vi tar de hänsyn som författningen kräver.
          </note>
          <note>
            Det finns definitivt ingen ansträngning från vår sida i någon
            annan riktning än att se till att vi får användning för de pengar
            som vi med gemensamma krafter har anslagit. De bör utnyttjas så
            snabbt som möjligt. Men det innebär inte att avsaknaden av banlag
            förhindrar användningen. Med fantasi och smidighet kan vi klara
            oss fram till den tidpunkt när regeringskansliet på rättssäkra
            grunder har skapat ett dokument som vi kan hantera dessa frågor
            efter.
          </note>
          <note>
            Jag yrkar alltså bifall till utskottets hemställan.
          </note>
          <note>
            Överläggningen var härmed avslutad.
          </note>
          <note>
            (Beslut fattades efter 14 §.)
          </note>
          <note>
            14 § Ändrad lagstiftning för försäkringsverksamhet, m.m.
          </note>
          <note>
            Föredrogs
          </note>
          <note>
            näringsutskottets betänkande
          </note>
          <note>
            1993/94:NU5 Ändrad lagstiftning för försäkringsverksamhet, m.m.
            (prop. 1992/93:257).
          </note>
          <note type="speaker">
            Anf. 124 HANS GUSTAFSSON (s):
          </note>
          <note>
            Fru talman! I näringsutskottets betänkande nr 5
          </note>
          <note>
            behandlas frågan om en ändrad lagstiftning för försäkringsverksamhet
            med anledning av EES-
          </note>
          <note>
            avtalet samt ett antal motioner som ligger kvar från den allmänna
            motionstiden 1992 och 1993.
          </note>
          <note>
            Av utskottets betänkande framgår att det finns stor samstämmighet
            i bedömningen av de framlagda förslagen. Propositionen föreslås
            bli bifallen, och motionerna avstyrks av en betydande majoritet
            i utskottet. Jag skall därför endast kommentera den motivreservation
            som avgivits av utskottets socialdemokrater och som rör inställningen
            till kollektiva sakförsäkringar.
          </note>
          <note>
            I ärendet finns det tre motioner från två motionärer. Utskottet
            förslår enhälligt att motionerna skall avslås. Utskottets majoritet
            tillägger emellertid i sitt avslagsyrkande att den förväntar sig
            att det snarast kommer ett förslag från regeringen i dessa frågor.
            Majoriteten hänvisar därvid till att det inom Justitiedepartementet
            utarbetas förslag till en ny försäkringsavtalslag och att utskottet
            erfarit att det pågår ett beredningsarbete av förslaget inom regeringskansliet.
          </note>
          <note>
            Av utskottsmajoritetens skrivning kan den slutsatsen dras att
            utskottet begär ett förslag baserat på det framtagna förslaget
            till bl.a. ny försäkringsavtalslag. I detta förslag föreslås bl.a.
          </note>
          <note>
            att det skall krävas anmälan från den enskilde för att denne
            i sin egenskap av anställd eller konsument skall anses ansluten
            till en gruppskadeförsäkring.
          </note>
          <note>
            Om detta förslag genomförs medför det att kollektiva sakförsäkringar
            med reservationsrätt inte längre kan godtas.
          </note>
          <note>
            Vi vill med vår reservation klargöra att vi inte önskar att ett
            förslag från regeringen baserat på
          </note>
          <note>
            Justitiedepartementets förslag framläggs för riksdagens behandling.
            Vi anser tvärtom att möjligheterna till kollektiva sakförsäkringar
            bör främjas. De innebär stora ekonomiska fördelar för dem som
            omfattas av försäkringarna. De innebär också att antalet oförsäkrade
            eller underförsäkrade väsentligt kan minskas.
          </note>
          <note>
            Det står nu också klart att ändamålsparagrafen i de flesta fackliga
            organisationers stadgar medger anslutning till kollektiva sakförsäkringar
            med reservationsrätt. Det vore ju också anmärkningsvärt om inte
            organisationerna skulle kunna fatta beslut om det som bevisligen
            gagnar deras gemensamma intressen.
          </note>
          <note>
            Fru talman! Jag ber därför att få yrka bifall till reservation
            nr 1 i näringsutskottets betänkande nr
          </note>
          <note>
            5.
          </note>
          <note type="speaker">
            Anf. 125 ROLF L NILSON (v):
          </note>
          <note>
            Fru talman! Jag skall mycket kortfattat ta upp ett missförhållande
            inom försäkringsverksamheten.
          </note>
          <note>
            Det gäller den könsdiskriminering som innebär att kvinnor diskrimineras
            i förhållande till män när det gäller pensionsförsäkringar.
          </note>
          <note>
            Gudrun Schyman m. fl. har tagit upp detta i en motion från allmänna
            motionstiden. Där begär vi att regeringen skall komma med förslag
            som leder till att könsdiskrimineringen upphör. Det är också vad
            jag för fram i meningsyttringen till det här betänkandet. Jag
            vill yrka bifall till den meningsyttringen.
          </note>
          <note>
            I betänkandet anför utskottsmajoriteten att
          </note>
          <note>
            Försäkringsutredningen är oförhindrad att ta upp dessa frågor
            i ett större och mer allmänt sammanhang. I klartext säger man
            att
          </note>
          <note>
            Försäkringsutredningen kan, om den så vill, undersöka om det
            är lagligt att upphöra med könsdiskrimineringen.
          </note>
          <note>
            Vi tycker att det är en otillständig ordning. Det naturliga och
            självklara är givetvis att könsdiskriminering skall vara olaglig.
            Vi vill ha ett tilläggsdirektiv till Försäkringsutredningen som
            ålägger utredningen att skyndsamt lägga fram ett förslag som gör
            att diskrimineringen upphör.
          </note>
          <note type="speaker">
            Anf. 126 KARIN FALKMER (m):
          </note>
          <note>
            Fru talman! Precis som Hans Gustafsson inledde med att säga,
            har vi i näringsutskottet i stor enighet behandlat regeringens
            proposition om de förändringar när det gäller försäkringsområdet
            som fram till nu föranleds av EES-avtalet. Jag vill i sammanhanget
            passa på att hälsa Hans Gustafsson välkommen till en debatt med
            ledamöterna i näringsutskottet.
          </note>
          <note>
            Glädjande nog är EES-avtalet nu i hamn. Det kommer att träda
            i kraft den 1 januari 1994. Det kan vi alla glädjas åt.
          </note>
          <note>
            I betänkandet behandlas också ett antal motioner, varav några
            föranlett oenighet.
          </note>
          <note>
            Under många år har försäkringslagstiftningen utretts. Nu finns
            det ett utarbetat förslag till ny försäkringsavtalslag hos justitiedepartementet.
          </note>
          <note>
            Remisstiden för förslaget gick ut den 1 november.
          </note>
          <note>
            Utskottet förväntar sig att en proposition i ärendet kommer snarast.
            Bl.a ser vi fram emot en lösning på den frågeställning som föranlett
            en reservation från Socialdemokraterna. Vänstern stöder också
            denna reservation i en meningsyttring. Vi möter här en gammal
            bekant.
          </note>
          <note>
            Alltsedan 1982, då de första kollektiva sakförsäkringarna tecknades
            mellan Svenska elektrikerförbundet och Folksam, har de kollektiva
            sakförsäkringarna ifrågasatts och debatterats. Från början var
            det obligatorisk anslutning till kollektivt tecknade hemförsäkringar
            som gällde. När debatten om det orimliga i att kollektivt påtvinga
            människor försäkringar blev för besvärande, övergick man i stället
            till metoden med kollektiva sakförsäkringar med reservationsrätt.
          </note>
          <note>
            I praktiken fungerar det så att fackliga organisationer tecknar
            hemförsäkringar kollektivt för sina medlemmar och ensidigt gynnar
            ett speciellt försäkringsbolag. Bara den som aktivt säger ifrån
            att han eller hon inte vill vara med i det kollektivistiska systemet
            slipper. På detta område tillämpas en form av negativ föreningsrätt,
            som är synnerligen svår att försvara. Att bindas till en försäkring
            genom passivitet strider mot allmänna rättsgrundsatser på avtalsområdet.
          </note>
          <note>
            Det är naturligtvis praktiskt för försäkringsbolaget i fråga
            att få hundratusentals nya försäkringstagare utan besvärande konkurrens
            från andra försäkringsbolag. Samtidigt är fri konkurrens mellan
            försäkringsgivare och fritt val för försäkringstagare förutsättningar
            för en sund marknadsutveckling på försäkringsområdet.
          </note>
          <note>
            Det behövs en lagstiftning som skyddar den enskilde fackmedlemmen
            från kollektiva beslut som han eller hon först i efterhand får
            en möjlighet att protestera mot, med allt det besvär som det medför.
          </note>
          <note>
            Ny demokrati har avgett några reservationer till detta betänkande,
            bl.a. en som handlar om fullgörandegarantier. Jag kan bara konstatera
            att det finns möjlighet till garantier. Den kapacitet som skapats
            för detta ändamål är inte utnyttjad. Enligt
          </note>
          <note>
            Finansinspektionen råder det ingen brist på försäkringar på detta
            område.
          </note>
          <note>
            Den fråga som Rolf L Nilson aktualiserat är också en gammal bekant.
            Jag nöjer mig med att hänvisa till betänkandetexten. Där sägs
            att
          </note>
          <note>
            Försäkringsutredningen ser över denna problematik, och ett förslag
            beräknas komma under hösten 1994.
          </note>
          <note>
            Fru talman! Jag yrkar bifall till utskottets hemställan och avslag
            på samtliga reservationer.
          </note>
          <note type="speaker">
            Anf. 127 HANS GUSTAFSSON (s) replik:
          </note>
          <note>
            Fru talman! För det första vill jag säga att jag delar
          </note>
          <note>
            Karin Falkmers glädje över att EES-avtalet är i hamn och kan
            träda i kraft den 1 januari 1994. Det ökar väsentligt utrymmet
            för svenska folket och denna riksdag, när vi så småningom skall
            ta ställning också till frågan om ett medlemskap i
          </note>
          <note>
            Europeiska unionen. På den punkten är vi helt överens.
          </note>
          <note>
            När det gäller den andra frågan vill jag gärna säga till förbudsivrarna
            här att det är klokt att ta det litet lugnt. Det är inte någon
            okomplicerad fråga som de två motionärerna har tagit upp. Man
            måste fråga sig hur långt man skall gå. Får urmakarna, som de
            gör i dag, lämna garanti för klockor som de säljer, utan att kunden
            har begärt en sådan garanti? När man tappar klockan får man ersättning.
            Får riksdagen teckna reseförsäkring för sina ledamöter utan att
            de har bett om det och skrivit på en blankett? Denna fråga är
            mycket mer komplicerad än vad motionerna ger vid handen. Det är
            klokt att låta denna sak ha sin gång. Den har redan prövats vid
            åtskilliga tillfällen, ända upp i Högsta domstolen, som inte har
            funnit anledning till erinran.
          </note>
          <note>
            Det är ganska rimligt att en organisation har rätt att tillvarata
            sina medlemmars intressen. Om de kollektiva sakförsäkringarna
            hade varit tecknade hos Skandia eller något annat bolag, hade
            antalet motioner från förbudsivrarna varit betydligt färre än
            de är nu, när det har visat sig att det är Folksam som har varit
            speciellt konkurrenskraftigt på detta område. Det är jag övertygad
            om.
          </note>
          <note type="speaker">
            Anf. 128 KARIN FALKMER (m) replik:
          </note>
          <note>
            Fru talman! Sanningen är ju den att det inte är så att Folksam
            har varit speciellt konkurrenskraftigt.
          </note>
          <note>
            Det har inte tillåtits någon konkurrens. Det är därför denna
            debatt har pågått sedan 1982. Det kan inte vara rimligt att fackliga
            organisationer avstår från att göra upphandling och kollektivt
            ansluter medlemmar till en försäkring, och att medlemmarna i fråga
            inte ens tillfrågas om de vill vara med.
          </note>
          <note>
            Enskilda medlemmar i en facklig organisation måste själva avgöra
            om de önskar teckna en hemförsäkring, och i så fall i vilket försäkringsbolag.
            Jag tycker att det är närmast genant att Socialdemokraterna år
            efter år, än i denna dag, i november 1993, försvarar denna sjuka
            sak.
          </note>
          <note type="speaker">
            Anf. 129 HANS GUSTAFSSON (s) replik:
          </note>
          <note>
            Fru talman! Om jag förstod Karin Falkmers senaste inlägg rätt
            framförde hon nu inte någon kritik mot att man kan ha kollektiva
            sakförsäkringar. Kritiken var riktad mot att man inte hade upphandlat
            dem i tillräcklig konkurrens. Det är en fråga för de myndigheter
            vi har tillsatt för att se till att det förekommer konkurrens.
          </note>
          <note>
            Det är inte ovanligt att både företag och stora organisationer
            upphandlar utan konkurrens, därför att de redan har funnit att
            den som levererar varan gör det på bästa möjliga sätt. Det är
            alldeles tydligt att det finns en speciell frändskap mellan den
            fackliga rörelsen och Folksam, som kan göra det rimligt att upphandling
            sker där. men det är en annan fråga än den som tas upp i motionerna,
            såvitt jag förstår. Där tar man upp frågan om ett förbud mot kollektiva
            sakförsäkringar. Jag uppfattar inte att Karin Falkmer i sitt senaste
            inlägg hade någon invändning mot det. Det var sättet att upphandla
            försäkringar som kritiserades.
          </note>
          <note type="speaker">
            Anf. 130 KARIN FALKMER (m) replik:
          </note>
          <note>
            Fru talman! Nu slåss Hans Gustafsson för en sjuk sak. Det är
            här fråga om två problemställningar.
          </note>
          <note>
            Först och främst handlar det om den individuella medlemmens rätt
            att ta ställning till om han eller hon vill ha en hemförsäkring,
            och i så fall i vilket bolag. Självfallet skall dessa försäkringar
            vara knutna till krav på individuell ansökan. Det är det ena.
          </note>
          <note>
            Det andra är konkurrenssituationen. 1986 fattades ett beslut
            att NO och Finansinspektionen skall kontrollera upphandlingsförfarandet.
            När NO
          </note>
          <note>
            försökte kontrollera detta visade det sig att de fackliga organisationerna
            blockerade NO:s möjligheter genom att undanhålla uppgifter. Den
            kontroll som Hans Gustafsson nu refererar till fungerade inte.
          </note>
          <note>
            Självfallet skall man värna om den fria konkurrensen så att upphandling
            sker, på samma sätt som kommuner och landsting gör en upphandling
            vid sina inköp. Kontrollen skall kunna fungera. Det är oerhört
            väsentligt att denna fråga löses. Detta strider mot en sund rättsuppfattning
            på försäkringsavtalsområdet.
          </note>
          <note>
            Anf. 131 DAN ERIKSSON i Stockholm
          </note>
          <note>
            (nyd):
          </note>
          <note>
            Fru talman! Jag skall fatta mig kort och för Bo G
          </note>
          <note>
            Jenevalls räkning yrka bifall till vår reservation nr 3.
          </note>
          <note>
            Överläggningen var härmed avslutad.
          </note>
          <note>
            Beslut
          </note>
          <note>
            SkU13 Ändringar i beskattningen av vissa oljeprodukter
          </note>
          <note>
            Kammaren biföll utskottets hemställan.
          </note>
          <note>
            KU9 Kommunala frågor
          </note>
          <note>
            Mom. 3 (kommunalt partistöd)
          </note>
          <note>
            1. utskottet
          </note>
          <note>
            2. res. 1 (nyd)
          </note>
          <note>
            Votering:
          </note>
          <note>
            246 för utskottet
          </note>
          <note>
            21 för res. 1
          </note>
          <note>
            82 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet:
          </note>
          <note>
            110 s, 10 v, 62 m, 21 c, 21 fp, 21 kds, 1 -
          </note>
          <note>
            För res. 1:
          </note>
          <note>
            21 nyd
          </note>
          <note>
            Frånvarande:
          </note>
          <note>
            28 s, 4 v, 18 m, 10 c, 12 fp, 5 kds, 2 nyd, 3 -
          </note>
          <note>
            Mom. 9 (närvarorätt)
          </note>
          <note>
            1. utskottet
          </note>
          <note>
            2. res. 2 (nyd)
          </note>
          <note>
            Votering:
          </note>
          <note>
            239 för utskottet
          </note>
          <note>
            29 för res. 2
          </note>
          <note>
            81 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet:
          </note>
          <note>
            108 s, 2 v, 63 m, 23 c, 21 fp, 21 kds, 1 -
          </note>
          <note>
            För res. 2:
          </note>
          <note>
            8 v, 21 nyd
          </note>
          <note>
            Frånvarande:
          </note>
          <note>
            30 s, 4 v, 17 m, 8 c, 12 fp, 5 kds, 2 nyd, 3 -
          </note>
          <note>
            Mom. 14 (kommunal upplåning m.m.)
          </note>
          <note>
            1. utskottet
          </note>
          <note>
            2. res. 4 (nyd)
          </note>
          <note>
            Votering:
          </note>
          <note>
            249 för utskottet
          </note>
          <note>
            21 för res. 4
          </note>
          <note>
            79 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet:
          </note>
          <note>
            110 s, 10 v, 63 m, 23 c, 21 fp, 21 kds, 1 -
          </note>
          <note>
            För res. 4:
          </note>
          <note>
            21 nyd
          </note>
          <note>
            Frånvarande:
          </note>
          <note>
            28 s, 4 v, 17 m, 8 c, 12 fp, 5 kds, 2 nyd, 3 -
          </note>
          <note>
            Övriga moment
          </note>
          <note>
            Kammaren biföll utskottets hemställan.
          </note>
          <note>
            FIU2 Vissa ekonomiska regleringar år 1994 mellan staten
          </note>
          <note>
            Mom. 1 (de ekonomiska regleringarna år 1994
          </note>
          <note>
            mellan staten och kommunsektorn)
          </note>
          <note>
            1. utskottet
          </note>
          <note>
            2. men. (v)
          </note>
          <note>
            Votering:
          </note>
          <note>
            244 för utskottet
          </note>
          <note>
            11 för men.
          </note>
          <note>
            13 avstod
          </note>
          <note>
            81 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet:
          </note>
          <note>
            96 s, 62 m, 23 c, 21 fp, 20 kds, 21 nyd, 1 -
          </note>
          <note>
            För men.:
          </note>
          <note>
            1 s, 10 v
          </note>
          <note>
            Avstod:
          </note>
          <note>
            12 s, 1 kds
          </note>
          <note>
            Frånvarande:
          </note>
          <note>
            29 s, 4 v, 18 m, 8 c, 12 fp, 5 kds, 2 nyd, 3 -
          </note>
          <note>
            Övriga moment
          </note>
          <note>
            Kammaren biföll utskottets hemställan.
          </note>
          <note>
            SFU3 Kommunala bostadstillägg till folkpension år
          </note>
          <note>
            1994
          </note>
          <note>
            Mom. 1 (statsbidrag till KBT för år 1994)
          </note>
          <note>
            Yrkanden:
          </note>
          <note>
            1. utskottet
          </note>
          <note>
            2. mot. Sf1 (v)
          </note>
          <note>
            Votering:
          </note>
          <note>
            258 för utskottet
          </note>
          <note>
            10 för mot.
          </note>
          <note>
            1 avstod
          </note>
          <note>
            80 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet:
          </note>
          <note>
            108 s, 63 m, 23 c, 21 fp, 21 kds, 21 nyd, 1 -
          </note>
          <note>
            För mot.:
          </note>
          <note>
            10 v
          </note>
          <note>
            Avstod:
          </note>
          <note>
            1 s
          </note>
          <note>
            Frånvarande:
          </note>
          <note>
            29 s, 4 v, 17 m, 8 c, 12 fp, 5 kds, 2 nyd, 3 -
          </note>
          <note>
            Mom. 3
          </note>
          <note>
            Kammaren biföll utskottets hemställan.
          </note>
          <note>
            SFU4 Vissa socialförsäkringsfrågor
          </note>
          <note>
            Mom. 8 (de samlade kostnaderna för funktionshindrade)
          </note>
          <note>
            Yrkanden:
          </note>
          <note>
            1. utskottet
          </note>
          <note>
            2. utskott hemställan med den ändring däri som föranleddes av
            bifall till mot. Sf231 (v)
          </note>
          <note>
            Votering:
          </note>
          <note>
            258 för utskottet
          </note>
          <note>
            11 för mot.
          </note>
          <note>
            80 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet:
          </note>
          <note>
            108 s, 63 m, 23 c, 21 fp, 21 kds, 21 nyd, 1 -
          </note>
          <note>
            För mot.:
          </note>
          <note>
            1 s, 10 v
          </note>
          <note>
            Frånvarande:
          </note>
          <note>
            29 s, 4 v, 17 m, 8 c, 12 fp, 5 kds, 2 nyd, 3 -
          </note>
          <note>
            Övriga moment
          </note>
          <note>
            Kammaren biföll utskottets hemställan.
          </note>
          <note>
            SFU5 Vissa utlänningsfrågor
          </note>
          <note>
            Mom. 3 (utvidgad visering)
          </note>
          <note>
            1. utskottet mot. 1992/93:SF22 yrk. 16 (nyd)
          </note>
          <note>
            Kammaren biföll utskottets hemställan med acklamation.
          </note>
          <note>
            Mom. 4 (riktlinjer för besöksvisering)
          </note>
          <note>
            Yrkanden:
          </note>
          <note>
            1. utskottet
          </note>
          <note>
            2. mot. Sf633 yrk. 15 (v)
          </note>
          <note>
            Votering:
          </note>
          <note>
            261 för utskottet
          </note>
          <note>
            10 för mot.
          </note>
          <note>
            78 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet:
          </note>
          <note>
            110 s, 63 m, 25 c, 20 fp, 21 kds, 21 nyd, 1 -
          </note>
          <note>
            För mot.:
          </note>
          <note>
            10 v
          </note>
          <note>
            Frånvarande:
          </note>
          <note>
            28 s, 4 v, 17 m, 6 c, 13 fp, 5 kds, 2 nyd, 3 -
          </note>
          <note>
            Mom. 8 (förvar av barn)
          </note>
          <note>
            1. utskottet
          </note>
          <note>
            2. res. 1 (fp)
          </note>
          <note>
            Votering:
          </note>
          <note>
            232 för utskottet
          </note>
          <note>
            33 för res.
          </note>
          <note>
            4 avstod
          </note>
          <note>
            80 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet:
          </note>
          <note>
            106 s, 62 m, 23 c, 2 fp, 17 kds, 21 nyd, 1 -
          </note>
          <note>
            För res.:
          </note>
          <note>
            3 s, 10 v, 1 c, 19 fp
          </note>
          <note>
            Avstod:
          </note>
          <note>
            1 c, 3 kds
          </note>
          <note>
            Frånvarande:
          </note>
          <note>
            29 s, 4 v, 18 m, 6 c, 12 fp, 6 kds, 2 nyd, 3 -
          </note>
          <note>
            Barbro Westerholm (fp) anmälde att hon avsett att rösta nej men
            markerats ha röstat ja.
          </note>
          <note>
            Övriga moment
          </note>
          <note>
            Kammaren biföll utskottets hemställan.
          </note>
          <note>
            SFU8 Vissa pensionsfrågor m.m.
          </note>
          <note>
            Mom. 1 (basbeloppet)
          </note>
          <note>
            1. utskottet
          </note>
          <note>
            2. res. (nyd)
          </note>
          <note>
            Votering:
          </note>
          <note>
            246 för utskottet
          </note>
          <note>
            21 för res.
          </note>
          <note>
            82 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet:
          </note>
          <note>
            108 s, 10 v, 62 m, 25 c, 20 fp, 20 kds, 1 -
          </note>
          <note>
            För res.:
          </note>
          <note>
            21 nyd
          </note>
          <note>
            Frånvarande:
          </note>
          <note>
            30 s, 4 v, 18 m, 6 c, 13 fp, 6 kds, 2 nyd, 3 -
          </note>
          <note>
            Mom. 2 (höjt pensionstillskott m.m.)
          </note>
          <note>
            1. utskottet
          </note>
          <note>
            2. men. (v)
          </note>
          <note>
            Votering:
          </note>
          <note>
            260 för utskottet
          </note>
          <note>
            10 för men.
          </note>
          <note>
            79 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet:
          </note>
          <note>
            109 s, 62 m, 25 c, 21 fp, 21 kds, 21 nyd, 1 -
          </note>
          <note>
            För men.:
          </note>
          <note>
            10 v
          </note>
          <note>
            Frånvarande:
          </note>
          <note>
            29 s, 4 v, 18 m, 6 c, 12 fp, 5 kds, 2 nyd, 3 -
          </note>
          <note>
            TU3 Bilprovning
          </note>
          <note>
            Kammaren biföll utskottets hemställan.
          </note>
          <note>
            TU3 Vissa parkerings- och yrkestrafikfrågor
          </note>
          <note>
            Mom. 2 (kommunernas roll i parkeringsövervakningen)
          </note>
          <note>
            1. utskottet
          </note>
          <note>
            2. res. (nyd)
          </note>
          <note>
            Votering:
          </note>
          <note>
            251 för utskottet
          </note>
          <note>
            21 för res.
          </note>
          <note>
            77 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet:
          </note>
          <note>
            110 s, 10 v, 63 m, 25 c, 21 fp, 21 kds, 1 -
          </note>
          <note>
            För res.:
          </note>
          <note>
            21 nyd
          </note>
          <note>
            Frånvarande:
          </note>
          <note>
            28 s, 4 v, 17 m, 6 c, 12 fp, 5 kds, 2 nyd, 3 -
          </note>
          <note>
            Övriga moment
          </note>
          <note>
            Kammaren biföll utskottets hemställan.
          </note>
          <note>
            TU4 Banrätt m.m.
          </note>
          <note>
            Mom. 1 (Banrätt m.m.)
          </note>
          <note>
            1. utskottet
          </note>
          <note>
            2. res. (s)
          </note>
          <note>
            Votering:
          </note>
          <note>
            152 för utskottet
          </note>
          <note>
            119 för res.
          </note>
          <note>
            78 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet:
          </note>
          <note>
            63 m, 25 c, 21 fp, 21 kds, 21 nyd, 1 -
          </note>
          <note>
            För res.:
          </note>
          <note>
            110 s, 9 v
          </note>
          <note>
            Frånvarande:
          </note>
          <note>
            28 s, 5 v, 17 m, 6 c, 12 fp, 5 kds, 2 nyd, 3 -
          </note>
          <note>
            NU5 Ändrad lagstiftning för försäkringsverksamhet, m.m.
          </note>
          <note>
            Mom. 2 (kollektiv sakförsäkring)
          </note>
          <note>
            Votering:
          </note>
          <note>
            1. utskottets motivering
          </note>
          <note>
            2. motiveringen i res. 1 (s)
          </note>
          <note>
            150 för utskottets motivering
          </note>
          <note>
            120 för motivering i res. 1
          </note>
          <note>
            79 frånvarande
          </note>
          <note>
            Kammaren biföll utskottets hemställan med godkännande av utskottets
            motivering.
          </note>
          <note>
            Partivis fördelning av rösterna:
          </note>
          <note>
            För utskottets motivering: 63 m, 23 c, 21 fp, 21 kds,
          </note>
          <note>
            21 nyd, 1 -
          </note>
          <note>
            För motivering i res. 1: 110 s, 10 v
          </note>
          <note>
            Frånvarande:
          </note>
          <note>
            28 s, 4 v, 17 m, 8 c, 12 fp, 5 kds, 2 nyd, 3 -
          </note>
          <note>
            Mom. 3 (försäkringsvillkor och jämställdhet)
          </note>
          <note>
            1. utskottet
          </note>
          <note>
            2. men. (v)
          </note>
          <note>
            Votering:
          </note>
          <note>
            258 för utskottet
          </note>
          <note>
            10 för men.
          </note>
          <note>
            1 avstod
          </note>
          <note>
            80 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet:
          </note>
          <note>
            109 s, 63 m, 24 c, 20 fp, 20 kds, 21 nyd, 1 -
          </note>
          <note>
            För men,:
          </note>
          <note>
            10 v
          </note>
          <note>
            Avstod:
          </note>
          <note>
            1 s
          </note>
          <note>
            Frånvarande:
          </note>
          <note>
            28 s, 4 v, 17 m, 7 c, 13 fp, 6 kds, 2 nyd, 3 -
          </note>
          <note>
            Mom. 8 (bildande av ett kreditförsäkringsbolag)
          </note>
          <note>
            1. utskottet
          </note>
          <note>
            2. res. 3 (nyd)
          </note>
          <note>
            Votering:
          </note>
          <note>
            249 för utskottet
          </note>
          <note>
            22 för res. 3
          </note>
          <note>
            78 frånvarande
          </note>
          <note>
            Kammaren biföll utskottets hemställan
          </note>
          <note>
            Partivis fördelning av rösterna:
          </note>
          <note>
            För utskottet:
          </note>
          <note>
            109 s, 10 v, 63 m, 24 c, 21 fp, 21 kds, 1 -
          </note>
          <note>
            För res. 3:
          </note>
          <note>
            1 s, 21 nyd
          </note>
          <note>
            Frånvarande:
          </note>
          <note>
            28 s, 4 v, 17 m, 7 c, 12 fp, 5 kds, 2 nyd, 3 -
          </note>
          <note>
            Övriga moment
          </note>
          <note>
            Kammaren biföll utskottets hemställan.
          </note>
          <note>
            15 § Anmälan om interpellation
          </note>
          <note>
            Anmäldes att följande interpellation framställts
          </note>
          <note>
            den 25 november
          </note>
          <note>
            1993/94:66 av Eva Johansson (s) till statsrådet
          </note>
          <note>
            Beatrice Ask om skolornas resurser:
          </note>
          <note>
            I ett frågesvar till Lena Hjelm-Wallén den 9
          </note>
          <note>
            november säger statsrådet: ''Men jag kan försäkra
          </note>
          <note>
            Lena Hjelm-Wallén att den dag som jag har ett konkret underlag
            som stärker uppfattningen att det sker allvarliga försämringar
            kommer jag att höja rösten och gå in i mer detaljerade resonemang
            om vad som måste göras''.
          </note>
          <note>
            Lärarförbundet presenterade i juni en sammanställning över nedskärningar
            i kommunernas budgetar som drabbar eleverna i skolan i form av
            större klasser, färre grupptimmar, mindre specialundervisning
            och sämre stöd till elever med särskilda behov.
          </note>
          <note>
            Elevorganisationen presenterade i september en sammanställning
            av en enkät till kommunerna om besparingar som drabbar eleverna.
          </note>
          <note>
            Utbildningsutskottet höll i oktober en utfrågning med ett relativt
            stort antal kommuner, som med något undantag redovisade att det
            skett en rad försämringar som drabbat eleverna och att fler är
            att vänta.
          </note>
          <note>
            Svenska Kommunaltjänstemannaförbundet har i en rad rapporter
            visat att barn och unga drabbas hårt av de nedskärningar kommunerna
            tvingats till de senaste åren.
          </note>
          <note>
            I flera kommuner har skolledningar sett sig tvungna att skriva
            till den politiska ledningen för att påtala att ytterligare nedskärningar
            gör det omöjligt för dem att ta fortsatt ansvar för att de fastställda
            målen för skolan kan uppnås.
          </note>
          <note>
            Det här är några exempel på alla de rapporter som kommit den
            senaste tiden och som alla pekar åt samma håll. Skolan har tappat
            så mycket resurser att måluppfyllelsen äventyras och att eleverna
            drabbas av en sämre inlärningsmiljö.
          </note>
          <note>
            Dessa rapporter ger samma bild som jag och andra riksdagsledamöter
            får genom en rad besök i skolor och genom andra kontakter med
            lärare, elever och föräldrar.
          </note>
          <note>
            Att i det läget, som Beatrice Ask gör i det aktuella frågesvaret,
            hänvisa till att Skolverket om tre år skall presentera ett underlag
            för eventuella ställningstaganden, och att hon därför inte vill
            diskutera frågan nu, är mer än allvarligt. Det är anmärkningsvärt
            att ansvarigt statsråd inte vill diskutera sitt ansvar för att
            värna barnens och ungdomarnas rätt till en god utbildning.
          </note>
          <note>
            Det är i dag dagens elever går i skolan. De har rätt till en
            likvärdig, god utbildning nu. Dagens barn går inte i repris. De
            skador som dagens nedrustning av skolans resurser vållar går inte
            att reparera i nästa generation elever.
          </note>
          <note>
            Mot den här bakgrunden vill jag fråga statsrådet
          </note>
          <note>
            Beatrice Ask:
          </note>
          <note>
            1. På vilket sätt påverkar de ovan nämnda rapporterna, och många
            andra liknande, skolministerns bedömning av läget i skolan?
          </note>
          <note>
            2. Är skolministern beredd att, mot bakgrund av den enstämmiga
            och tydliga bild som framträder vid studium av rapporter från
            verkligheten, snarast skaffa fram det underlag som behövs för
            att kunna göra nödvändiga ställningstaganden till värn för kvaliteten
            i skolans verksamhet?
          </note>
          <note>
            16 § Anmälan om frågor
          </note>
          <note>
            Anmäldes att följande frågor framställts
          </note>
          <note>
            den 24 november
          </note>
          <note>
            1993/94:197 av Agne Hansson (c) till kommunikationsministern
            om riksväg 31/33:
          </note>
          <note>
            Riksdagen har beslutat (1992/93:TU35) att riksväg
          </note>
          <note>
            31/33 från Jönköping via Eksjö och Vimmerby till
          </note>
          <note>
            Västervik skall tillhöra stomvägnätet. Beslutet motiveras helt
            riktigt av trafiksäkerhetsskäl och av regionalpolitiska skäl.
            För de berörda kommunerna som vägen passerar igenom skulle denna
            åtgärd vid sidan om de trafikpolitiskt välmotiverade skälen innebära
            ett logisk komplement till de regionalpolitiska insatser som bl.a.
            regeringen medverkat till genom inlemmande av t.ex. Vimmerby kommun
            i tillfälligt stödområde. Klara fördelar ur kostnadseffektiv synpunkt
            finns också.
          </note>
          <note>
            Vägverket har nu informerat om att man har för avsikt att föreslå
            regeringen att väg 33 mellan Eksjö och Västervik inte skall utgöra
            en del av stomvägnätet. Detta skulle vara mycket olyckligt och
            ett allvarligt avsteg från den samlade trafikplanering som riksdagen
            lagt fast.
          </note>
          <note>
            Jag vill därför fråga kommunikationsministern:
          </note>
          <note>
            Vilka åtgärder är kommunikationsministern beredd att vidtaga
            för att stomvägnätet också skall omfatta riksväg 31/33 sträckan
            Jönköping--Eksjö--
          </note>
          <note>
            Vimmerby--Västervik i linje med riksdagens beslut?
          </note>
          <note type="speaker">
            1993/94:198 av Elving Andersson (c) till kommunikationsministern
            om kostnadsberäkningar för Öresundsbron:
          </note>
          <note>
            Kommunikationsministern har inför svenska media redogjort för
            att ekonomin för
          </note>
          <note>
            Öresundsbroprojektet är bättre i dag än när bron projekterades
            och att broprojektet kommer att gå med 200 miljoner kronor i vinst
            redan första året.
          </note>
          <note>
            Ändå har brokonsortiet nyligen redovisat betydande kostnadsökningar
            för anläggningsarbeten.
          </note>
          <note>
            Det är angeläget att riksdagen får ta del av fullständiga ekonomiska
            kalkyler för
          </note>
          <note>
            Öresundsbron, och i dessa kalkyler måste också kostnaderna för
            tillfartsvägar och tunnlar i
          </note>
          <note>
            Malmöregionen redovisas.
          </note>
          <note>
            Min fråga till kommunikationsministern är:
          </note>
          <note>
            Är regeringen beredd att nu redovisa aktuella och fullständiga
            kostnadskalkyler för de planerade
          </note>
          <note>
            Öresundsförbindelserna till riksdagen?
          </note>
          <note>
            1993/94:199 av Birgitta Carlsson (c) till statsrådet
          </note>
          <note>
            Görel Thurdin om byggandet på landsbygden:
          </note>
          <note>
            I utredningen ''Anpassad kontroll av byggandet'', som tillsatts
            av regeringen, föreslås en obligatorisk anmälningsplikt för uppförande,
            tillbyggnad och ändringar av ekonomibyggnader inom lantbruket.
          </note>
          <note>
            Förslaget är förvånande mot bakgrund av att det tidigare skett
            en avreglering och avbyråkratisering när det gäller byggande och
            boende på landsbygden.
          </note>
          <note>
            Med anledning av detta vill jag fråga statsrådet
          </note>
          <note>
            Thurdin:
          </note>
          <note>
            Är statsrådet beredd att ta avstånd från utredningens förslag,
            som skulle innebära byråkratisering av lantbrukets byggande?
          </note>
          <note type="speaker">
            1993/94:200 av Birgitta Hambraeus (c) till statsrådet Bo Könberg
            om lågfrekvent buller:
          </note>
          <note>
            De medicinska effekterna av dovt buller från t.ex.
          </note>
          <note>
            centrala ventilationsanläggningar, pumpar, dieselmotorer, stora
            kompressorer och transformatorer är rapporterade i den vetenskapliga
            litteraturen huvudsakligen som fallbeskrivningar. Det kan vara
            oerhört plågsamt för många personer. När lågfrekvent buller finns
            i bostaden kan man inte längre vila där. På arbetsplatsen nedsätts
            arbetsförmågan. De flesta av oss vet hur skönt det känns när centralfläkten
            plötsligt stängs av.
          </note>
          <note>
            Eventuellt skulle vibrationer eller resonansfenomen i viscera
            och /eller centrala nervsystemet kunna vara orsaken till besvären.
          </note>
          <note>
            Men kunskapen är inte tillräcklig.
          </note>
          <note>
            Vill sjukvårdsministern säkerställa att tillräckliga resurser
            ställs till förfogande för att undersöka det medicinska problemet
            med lågfrekvent buller och så att behovet av att sänka gränsvärdet
            uppmärksammas?
          </note>
          <note>
            1993/94:201 av Ulrica Messing (s) till statsrådet
          </note>
          <note>
            Reidunn Laurén om registrerat partnerskap:
          </note>
          <note>
            Den år 1991 tillsatta partnerskapskommittén har nyligen lämnat
            sitt betänkande angående registrerat partnerskap för homosexuella.
            Redan innan kommittén presenterade sitt förslag har synpunkterna
            kring det varit blandade. Frågan om registrerat partnerskap grundar
            sig inte bara på formella och praktiska idéer utan också på de
            ideologiska.
          </note>
          <note>
            Därför frågar jag det ansvariga statsrådet Reidunn
          </note>
          <note>
            Laurén om hon har för avsikt att lämna ett lagförslag om registrerat
            partnerskap till riksdagen.
          </note>
          <note>
            17 § Kammaren åtskildes kl. 17.02.
          </note>
          <note>
            Förhandlingarna leddes
          </note>
          <note>
            av andre vice talmannen från sammanträdets början t.o.m. 8 §
            anf. 63 (delvis),
          </note>
          <note>
            av förste vice talmannen därefter t.o.m. 13 § anf.
          </note>
          <note>
            116 (delvis) och
          </note>
          <note>
            av talmannen därefter till sammanträdet slut.
          </note>
        </div>
      </body>
    </text>
  </TEI>
</teiCorpus>
