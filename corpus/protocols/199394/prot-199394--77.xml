<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 199394</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 199394</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-199394--77</head>
          <docDate when="1994-03-22">1994-03-22</docDate>
        </div>
      </front>
      <body>
        <div>
          <note>
            1 § Justering av protokoll
          </note>
          <note>
            Justerades protokollet för den 16 mars.
          </note>
          <note>
            2 § Avsägelse
          </note>
          <note>
            Talmannen meddelade att Jan Fransson (s) anhållit om att fr.o.m.
            den 18 april bli entledigad från uppdraget som ledamot av riksdagen.
          </note>
          <note>
            Kammaren biföll denna avsägelse.
          </note>
          <note>
            3 § Meddelande om information från regeringen
          </note>
          <note>
            Talmannen meddelade
          </note>
          <note>
            dels att utrikesminister Margaretha af Ugglas (m)
          </note>
          <note>
            onsdagen den 23 mars kl. 9.00 skulle lämna information om läget
            i f.d. Jugoslavien och svenskt deltagande i fredsbevarande insatser,
          </note>
          <note>
            dels att statsrådet Bo Lundgren (m) tisdagen den 29
          </note>
          <note>
            mars kl. 14.00 skulle lämna information om skrivelse med redogörelse
            för vidtagna åtgärder för att stärka det finansiella systemet.
          </note>
          <note>
            4 § Meddelande om svar på interpellation
          </note>
          <note>
            Till riksdagen hade inkommit följande skrivelse:
          </note>
          <note>
            Interpellation 1992/93:94
          </note>
          <note>
            Beträffande interpellation 1993/94:94 av Inger
          </note>
          <note>
            Lundberg om fristående skolor får jag meddela att jag inte kan
            besvara denna inom föreskrivna fyra veckor.
          </note>
          <note>
            Skälet härtill är att en debattdag som passar både interpellanten
            och mig inte stått att finna under denna tidsperiod.
          </note>
          <note>
            Jag kommer att besvara interpellationen måndagen den 18 april.
          </note>
          <note>
            Stockholm den 18 mars 1994
          </note>
          <note>
            Beatrice Ask
          </note>
          <note>
            5 § Svar på frågorna 1993/94:389 och 390 om de ryska trupperna
            i Estland
          </note>
          <note>
            Anf. 1 Utrikesminister MARGARETHA AF
          </note>
          <note type="speaker">
            UGGLAS (m):
          </note>
          <note>
            Fru talman! Pär Granstedt har frågat mig vilka initiativ Sverige
            vidtar inom ESK och i övrigt med anledning av uppgifterna om att
            Ryssland inte längre är berett att infria sina åtaganden beträffande
            trupptillbakadragande från Estland.
          </note>
          <note>
            Lars Sundin har frågat mig hur den svenska regeringen kan medverka
            till att den ryska regeringen håller sina tidigare utfästelser
            om ett tillbakadragande senast den 31 augusti.
          </note>
          <note>
            Sedan frågorna ställdes har vi nåtts av den goda nyheten att
            Ryssland och Lettland har paraferat ett avtalspaket, som förmodligen
            kan undertecknas vid ett möte mellan ländernas presidenter någon
            gång i april. Avtalet anger den 31 augusti som slutdatum för uttåget.
          </note>
          <note>
            Detta datum har Ryssland självt föreslagit även i sina förhandlingar
            med Estland. Esterna anser visserligen att de 2 500 man som återstår
            av de f.d.
          </note>
          <note>
            sovjetiska trupperna borde kunna dras tillbaka snabbare än så.
            Ändå har man gått med på den 31
          </note>
          <note>
            augusti för att över huvud taget få ett avtal.
          </note>
          <note>
            Sverige har varit mycket aktivt under hela förhandlingsprocessen
            för att påverka denna i gynnsam riktning. Under de senaste veckorna
            har vi i synnerhet framhållit att den ryska utfästelsen om den
            31 augusti måste hållas. Jag underströk själv detta vid en pressträff
            i samband med utrikesminister Luiks besök den 2 mars. Sverige
            har framhållit detsamma inom ESK, vid samtal i
          </note>
          <note>
            Rysslands utrikesministerium och tillsammans med övriga nordiska
            länder i form av ett uttalande vid nordiska statsministermötet
            den 7 mars. Den tydliga reaktionen från Sverige och andra länder
            som noga följer utvecklingen i Baltikum är säkert en faktor som
            har bidragit till att de lettisk-ryska förhandlingarna fått ett
            lyckligt slut. Den bör också ge resultat även i fråga om Estland.
          </note>
          <note>
            En ny förhandlingsrunda mellan Estland och
          </note>
          <note>
            Ryssland skall enligt planerna äga rum i Moskva den 5 och 6 april.
            Naturligtvis utgår vi från att man denna gång når fram till ett
            avtal i frågan.
          </note>
          <note>
            Chanserna har ökat betydligt i och med det lettiska resultatet.
          </note>
          <note type="speaker">
            Anf. 2 PÄR GRANSTEDT (c):
          </note>
          <note>
            Fru talman! Jag ber att få tacka utrikesministern för svaret
            på min fråga. Också jag har noterat att utvecklingen har gått
            framåt en del sedan frågan ställdes. Det finns nu ett avtal med
            Lettland, och det har kommit en förhandlingsöppning mellan
          </note>
          <note>
            Ryssland och Estland. Men samtidigt är det med en mycket stark
            olust som man iakttar den ryska politiken gentemot Estland och
            Lettland. Det är ett slags stop-and-go-politik, där det ibland
            lossnar men där man sedan sviker träffade överenskommelser. Sedan
            får parterna börja om igen.
          </note>
          <note>
            Det är en arrogant stormaktspolitik, som vi naturligtvis inte
            kan acceptera. Det blir inte bättre av att Ryssland tenderar att
            koppla detta till synpunkter på behandlingen av de ryskspråkiga
            minoriteterna i dessa länder. Också vi kan ha synpunkter på hur
            man bäst tillgodoser den ryskspråkiga befolkningens demokratiska
            och mänskliga rättigheter, men det är naturligtvis fullständigt
            oacceptabelt att man använder militära påtryckningar för att försöka
            få sin vilja igenom.
          </note>
          <note>
            Det är därför i högsta grad nödvändigt att vi från svensk sida
            alltid reagerar å det skarpaste vid varje tendens från ryskt håll
            att använda sina militära styrkor som ett medel för att påverka
            estnisk och lettisk inrikespolitik.
          </note>
          <note>
            Sverige har ju en hedervärd tradition på det här området, och
            utrikesministern hänvisar också till en hög svensk aktivitet.
            Det finns anledning att notera den med stor tillfredsställelse,
            och jag är förvissad om att Sverige kommer att fortsätta denna
            tradition att på allt sätt stödja de baltiska staterna i deras
            fortsatta process för frigörelse från det ryska inflytandet.
          </note>
          <note type="speaker">
            Anf. 3 LARS SUNDIN (fp):
          </note>
          <note>
            Fru talman! Jag ber att få tacka för svaret på också min fråga.
            Det är bra att den svenska regeringen har varit aktiv i denna
            fråga. Det som oroar och som gjorde att jag ställde frågan var
            naturligtvis uppgifterna om att samtalen om en rysk reträtt till
            den 31 augusti avbröts i början av mars. Den ryska delegationsledaren
            ambassadör Svirin sade att han efter besked från Moskva hade att
            meddela esterna att den 31 augusti inte längre var aktuellt som
            ett reträttdatum. Ändå var det ryssarna själva som först hade
            angivit detta datum. Esterna ville naturligtvis ha ett tidigare
            datum men hade accepterat den 31 augusti. Ryssarna tog nu tillbaka
            detta datum.
          </note>
          <note>
            Utrikesministern är nu relativt optimistisk om att en rysk reträtt
            ändå skall genomföras till den 31
          </note>
          <note>
            augusti. Vad förutom den rysk-lettiska uppgörelsen får utrikesministern
            att vara så optimistisk?
          </note>
          <note>
            Anf. 4 Utrikesminister MARGARETHA AF
          </note>
          <note type="speaker">
            UGGLAS (m):
          </note>
          <note>
            Fru talman! Det är precis som Pär Granstedt här säger: Vårt stöd
            för balternas självständighet är starkt, både för balternas skull
            och för vår egen skull. Detta är en klar svensk politik.
          </note>
          <note>
            Jag tycker att det fanns skäl för oro när den nye estniske utrikesministern
            var på besök här i
          </note>
          <note>
            Stockholm och fick meddelandet från förhandlingarna om att de
            hade brutit samman. Jag tycker samtidigt att det är en mycket
            betydande framgång som nu har ägt rum i och med att avtalspaketet
            är paraferat i Moskva. Det är alldeles utomordentligt.
          </note>
          <note>
            Det datum som ryssarna själva hade satt ut har därmed fått en
            bekräftelse. Jag tycker att vi nu bara har att uttrycka den mycket
            starka förhoppningen att även ester och ryssar når ända fram och
            att ryssarna accepterar datumangivelsen den 31
          </note>
          <note>
            augusti. Det är icke en dag för tidigt i förhållande till de
            utfästelser som de tidigare har gjort såväl i
          </note>
          <note>
            ESK som i andra sammanhang.
          </note>
          <note type="speaker">
            Anf. 5 PÄR GRANSTEDT (c):
          </note>
          <note>
            Fru talman! Jag tycker att de mycket tydliga markeringar som
            utrikesministern här gör är mycket bra. Vi har utan tvivel ett
            ansvar för våra broderfolks situation.
          </note>
          <note>
            Samtidigt bör vi kanske inte vara obegränsat optimistiska, även
            om vi just nu har positiva utfästelser från ryssarnas sida. Det
            har vi haft förut, och de har svikits förr. Därför är det nödvändigt
            med en fortsatt vaksamhet. Det är också av största vikt att man
            på rysk sida vet att världssamfundet och inte minst grannländerna
            följer detta utomordentligt noga och kommer att reagera mycket
            skarpt, om det kommer nya svek i den fortsatta processen. Jag
            har ganska stor förtröstan om att det är precis så Sverige kommer
            att agera.
          </note>
          <note type="speaker">
            Anf. 6 LARS SUNDIN (fp):
          </note>
          <note>
            Fru talman! Det är alltså den lettisk--ryska uppgörelsen som
            gör att utrikesministern är ganska optimistisk om en estnisk--rysk
            uppgörelse. Den skulle alltså kunna vara vägledande även när det
            gäller förhandlingarna mellan ester och ryssar. Har utrikesministern
            fått några signaler från Moskva som tyder på detta, eller vet
            utrikesministern vad man tror om detta i Tallinn? Är denna lettisk--ryska
            uppgörelse vägledande även för en estnisk--rysk uppgörelse? Tror
            man det i t.ex. Tallinn?
          </note>
          <note>
            Anf. 7 Utrikesminister MARGARETHA AF
          </note>
          <note type="speaker">
            UGGLAS (m):
          </note>
          <note>
            Fru talman! Jag vill inte säga att den är det i sina detaljer
            eller att vi skall önska det. Varje baltisk stat har sina speciella
            önskemål och synpunkter. Det gäller även relationerna mellan denna
            baltiska stat och Ryssland.
          </note>
          <note>
            Däremot tror jag att det var ett viktigt genombrott som skedde.
            Det visar på en vilja hos ryssarna att till slut, efter fördröjning,
            honorera de förpliktelser och de åtaganden de själva har tagit
            på sig i internationella sammanhang. Det är därför jag hoppas
            att vi även skall få se framsteg i de förhandlingar som skall
            äga rum mellan ester och ryssar.
          </note>
          <note type="speaker">
            Anf. 8 LARS SUNDIN (fp):
          </note>
          <note>
            Fru talman! Jag delar naturligtvis denna förhoppning. Jag kan
            även dela esternas oro över att det kommer nya och hårdare tongångar
            från
          </note>
          <note>
            Moskva. Talet om ett Baltikum som ett nära utland måste ju oroa.
            Det kommer nya signaler. Men det råder ingen som helst tvekan
            om att det är esterna som har folkrätten på sin sida i de förhandlingar
            som nu förestår.
          </note>
          <note>
            Anf. 9 Utrikesminister MARGARETHA AF
          </note>
          <note type="speaker">
            UGGLAS (m):
          </note>
          <note>
            Fru talman! De baltiska staterna är även Sveriges och flera andra
            viktiga europeiska nationers nära utland. Det är någonting som
            vi har anledning att påpeka i många sammanhang.
          </note>
          <note>
            Överläggningen var härmed avslutad.
          </note>
          <note>
            6 § Svar på fråga 1993/94:393 om FN-styrkan i
          </note>
          <note>
            Makedonien
          </note>
          <note>
            Anf. 10 Utrikesminister MARGARETHA AF
          </note>
          <note type="speaker">
            UGGLAS (m):
          </note>
          <note>
            Fru talman! Berith Eriksson har frågat mig om den svenska regeringen
            vidtagit några åtgärder för en eventuell förstärkning av den svenska
            FN-styrkan i
          </note>
          <note>
            Makedonien så att den kan börja övervaka gränsen till Grekland.
          </note>
          <note>
            Inom ramen för FN:s fredsbevarande operationer i f.d. Jugoslavien
            spelar den förebyggande
          </note>
          <note>
            Makedonieninsatsen en mycket viktig och stabiliserande roll.
            Säkerhetsrådets mandat för styrkan är att övervaka och observera
            gränsområdena mot Serbien-Montenegro och
          </note>
          <note>
            Albanien.
          </note>
          <note>
            FN samarbetar i Makedonien nära med ESK som har en egen mission
            i området. Insatserna har verksamt bidragit till att förhindra
            konfliktspridning till Makedonien.
          </note>
          <note>
            Bevakning av gränsområdet mot Grekland ligger således utanför
            säkerhetsrådets mandat för
          </note>
          <note>
            Makedonieninsatsen. Rådet har inte heller behandlat denna fråga.
          </note>
          <note type="speaker">
            Anf. 11 BERITH ERIKSSON (v):
          </note>
          <note>
            Fru talman! Jag vill tacka utrikesministern för svaret. Jag skrev
            frågan för snart två veckor sedan i samband med att de första
            tankarna om en förflyttning av den svenska styrkan i Makedonien
            till Bosnien publicerades i massmedierna.
          </note>
          <note>
            Samtidigt kunde man läsa om gränsintermezzon mellan Grekland
            och Makedonien och att
          </note>
          <note>
            Grekland hade infört en blockad mot Makedonien.
          </note>
          <note>
            Som utrikesministern säger, är det positiva med
          </note>
          <note>
            FN-styrkan i Makedonien att den är just fredsbevarande. Den är
            där för att övervaka, rapportera och förhindra att en konflikt
            sprider sig.
          </note>
          <note>
            Det är verkligen i linje med ett gott FN-uppdrag.
          </note>
          <note>
            I dag ingår det inte i mandatet att bevaka gränsen mot Grekland.
            Men en förutsättning för att ett sådant mandat snabbt kan sättas
            i verket, om det skulle visa sig att det behövs, är att det faktiskt
            finns en FN-trupp där nere redan.
          </note>
          <note>
            Jag vill fråga utrikesministern hur hon uppfattar allvaret dels
            i uppgifterna om interna oroligheter i
          </note>
          <note>
            Makedonien, dels i uppgifterna om oenigheten mellan Makedonien
            och Grekland.
          </note>
          <note>
            Anf. 12 Utrikesminister MARGARETHA AF
          </note>
          <note type="speaker">
            UGGLAS (m):
          </note>
          <note>
            Fru talman! Som jag har sagt i svaret till Berith
          </note>
          <note>
            Eriksson ingår inte gränsen mot Grekland i säkerhetsrådets mandat
            för FN-styrkan i
          </note>
          <note>
            Makedonien. Det har inte varit aktuellt.
          </note>
          <note>
            Däremot är FN:s generalsekreterare aktiv för att försöka förbättra
            relationerna mellan Makedonien och Grekland med förtroendeskapande
            åtgärder.
          </note>
          <note>
            FN:s generalsekreterare har en representant, Cyrus
          </note>
          <note>
            Vance, som nu för samtal med parterna inom en rad områden. Det
            gäller även ett särskilt avtal om förtroendeskapande åtgärder.
            Det tycker jag ligger mycket nära det problemkomplex som Berith
          </note>
          <note>
            Eriksson är ute efter. Det förs alltså direkta samtal.
          </note>
          <note>
            Det är generalsekreterarens särskilda representant
          </note>
          <note>
            Cyrus Vance som för dessa samtal.
          </note>
          <note type="speaker">
            Anf. 13 BERITH ERIKSSON (v):
          </note>
          <note>
            Fru talman! Det är en ordning som det vore önskvärt att man kunde
            använda i fler sammanhang.
          </note>
          <note>
            Jag har noterat att utrikesministern skall informera om läget
            i f.d. Jugoslavien i morgon bitti. Jag förmodar att det även gäller
            Makedonien och
          </note>
          <note>
            Makedonienstyrkan. Jag vet inte vilka frågor som utrikesministern
            vill svara på i dag. Jag har frågor om en formell ansökan från
            FN har kommit, om vad som blir kvar i Makedonien och om regeringen
            förbereder något ytterligare bistånd med trupper utöver de 1 000
            man som riksdagen beslutade om i fjol våras.
          </note>
          <note>
            Anf. 14 Utrikesminister MARGARETHA AF
          </note>
          <note type="speaker">
            UGGLAS (m):
          </note>
          <note>
            Fru talman! Jag vill gärna hålla mig precis till den fråga som
            Berith Eriksson har tagit upp i den här frågeställningen. Det
            finns ju möjlighet att ha det vidare perspektivet i morgon bitti.
          </note>
          <note>
            Låt mig bara nämna för Berith Eriksson att ESK
          </note>
          <note>
            har en mission i Skopje som har som mandat att följa den politiska
            och ekonomiska utvecklingen i hela den f.d. jugoslaviska republiken
            Makedonien.
          </note>
          <note>
            Det gäller med särskild tonvikt på sådana frågor som kan ge upphov
            till konflikter och spänningar.
          </note>
          <note>
            Det innebär således att även ESK är på plats i en förtroendeskapande
            funktion och i en funktion att följa utvecklingen. I denna ESK-mission
            ingår också ett team på två personer för att närmare assistera
            missionen i militära frågor. Det finns alltså även en ESK-mission
            på plats.
          </note>
          <note type="speaker">
            Anf. 15 BERITH ERIKSSON (v):
          </note>
          <note>
            Fru talman! När den här styrkan skickades till
          </note>
          <note>
            Makedonien var vi några som hade förhoppningar om att det även
            skulle ha inverkan på situationen
          </note>
          <note>
            Kosova. Det är bra att ESK kan försöka bevaka detta och att ESK
            finns på plats i Makedonien.
          </note>
          <note>
            Överläggningen var härmed avslutad.
          </note>
          <note>
            7 § Svar på fråga 1993/94:395 om Kosovo
          </note>
          <note>
            Anf. 16 Utrikesminister MARGARETHA AF
          </note>
          <note type="speaker">
            UGGLAS (m):
          </note>
          <note>
            Fru talman! Margareta Viklund har frågat mig på vilket sätt Sverige
            agerar bilateralt och inom ramen för det internationella samarbetet
            för att förebygga en liknande händelseutveckling i Kosovo som
            den i
          </note>
          <note>
            Bosnien--Hercegovina.
          </note>
          <note>
            Fru talman! En av de viktigaste orsakerna till att f.d. Jugoslavien
            kom att upplösas var motsättningarna som rådde mellan serber och
            albaner om Kosovo. Från serbisk sida accepterade man aldrig den
            autonomi som Tito gav området i
          </note>
          <note>
            1974 års jugoslaviska författning. Den serbiske presidenten Milosevic
            använde sig också av de extremt nationalistiska känslor som Kosovo
            väcker hos många serber för att konsolidera sin maktställning
            i Serbien.
          </note>
          <note>
            Sedan ett par år tillbaka kontrolleras Kosovo och kosovoalbanerna,
            som uppgår till ca 90 % av den totala befolkningen, av stora militära
            och polisiära serbiska styrkor. Omfattande övergrepp, om än ofta
            godtyckliga och slumpmässiga, förekommer.
          </note>
          <note>
            Kosovoalbanerna har som ett svar på den serbiska politiken organiserat
            en egen samhällsstruktur och försöker att i möjligaste mån undvika
            kontakt med serbiska myndigheter. Parterna står mycket långt ifrån
            varandra och jag delar Margareta Viklunds oro över att ingen lösning
            finns i sikte.
          </note>
          <note>
            Inom ramen för det internationella samarbetet har
          </note>
          <note>
            Sverige ägnat Kosovofrågan stor uppmärksamhet.
          </note>
          <note>
            Under Sveriges ordförandeår etablerade ESK bl.a.
          </note>
          <note>
            i Kosovo en mission som hade till uppgift att främja dialog och
            övervaka efterlevnaden av de mänskliga rättigheterna. Den överenskommelse
            som låg till grund för missionens verksamhet förlängdes emellertid
            inte av regeringen i Belgrad och missionen tvingades lämna platsen.
            ESK verkar nu för att missionen skall få komma tillbaka. FN:s
            säkerhetsråd har också givit ESK sitt stöd därvidlag. En normalisering
            av relationerna mellan
          </note>
          <note>
            ESK och Belgrad kan komma att inledas om missionen får återvända.
          </note>
          <note>
            ESK följer också, på svenskt initiativ, läget i
          </note>
          <note>
            Kosovo fortlöpande genom resor dit av diplomater från ESK-ländernas
            ambassader i Belgrad. De rapporter som sammanställs från dessa
            besök behandlas regelbundet vid ESK:s ämbetsmannamöten i Wien.
          </note>
          <note>
            Sverige agerar också bilateralt för att Kosovofrågan inte glöms
            bort i de svåra förhandlingarna om att få ett slut på stridigheterna
            i det forna Jugoslavien.
          </note>
          <note>
            Det är viktigt att en normalisering av förbindelserna med Serbien--Montenegro
            inte sker innan Kosovofrågan fått en för alla befolkningsgrupper
            rimlig lösning.
          </note>
          <note type="speaker">
            Anf. 17 MARGARETA VIKLUND (kds):
          </note>
          <note>
            Fru talman! Jag ber att få tacka för svaret som kanske präglas
            av en viss uppgivenhet och en smula hopp. Jag hoppas att jag kan
            tolka svaret så.
          </note>
          <note>
            Glädjande nog ser situationen i Bosnien-
          </note>
          <note>
            Hercegovina något ljusare ut än vad den gjorde för bara någon
            månad sedan, åtminstone i Bosnien.
          </note>
          <note>
            Men ännu återstår åtskilligt innan vi kan säga att det råder
            fred. Det är bra att världssamfundet på ett mer påtagligt sätt
            har tagit sitt ansvar och att man nu pressar på de stridande parterna
            för att få ett stopp på eländet. Jag hoppas verkligen att pressen
            på serberna blir så stark att de för det första får ordning på
            sina gangstrar och för det andra förstår att västvärlden inte
            accepterar det angreppsoch folkmordskrig som de har satt i gång.
            Det hör till de mest grundläggande mänskliga rättigheterna att,
            oavsett ras, kön religion osv., få leva i fred och ha samma rättigheter
            som andra människor. Detta gäller också människorna i Kosova.
          </note>
          <note>
            I Bosnien-Hercegovina trodde nog människorna aldrig att världen
            skulle överge dem så till den grad som har skett. Gränsen till
            den totala förintelsen är ganska nära, efter vad jag kan förstå.
            Det var ett blodbad på en marknadsplats i Sarajevo som väckte
            världen. Det var bra, men det och alla de andra blodbaden har
            kostat hundratusentals människoliv och har krävt dramatiska folkomflyttningar
            utan like. I Bosnien fick begreppet etnisk rensning en tragisk
            men tyvärr verklig betydelse.
          </note>
          <note>
            Min fråga gäller Kosovo eller Kosova, ett land som i dag befinner
            sig i en situation liknande den som
          </note>
          <note>
            Bosnien befann sig i innan kriget bröt ut fullständigt. I Kosova
            utsätts 90 % av befolkningen för ett hårt och obarmhärtigt förtryck
            av serberna.
          </note>
          <note>
            Albanerna, som inte är någon minoritet i landet utan utgör en
            majoritet av landets befolkning, har samma rätt till mänskliga
            rättigheter som alla andra folk och nationer.
          </note>
          <note>
            Serbien är i dag utsatt för hårda sanktioner, embargon och fördömanden
            från omvärlden. Är utrikesministern beredd att verka för att de
            sanktioner som Serbien i dag utsätts för av omvärlden också skall
            inkludera Serbiens förtryck av Kosova och tas upp till diskussion
            med de serbiska ledarna?
          </note>
          <note>
            Anf. 18 Utrikesminister MARGARETHA AF
          </note>
          <note type="speaker">
            UGGLAS (m):
          </note>
          <note>
            Fru talman! Som jag underströk i mitt svar både är
          </note>
          <note>
            Sverige och har varit en av de nationer som ägnar
          </note>
          <note>
            Kosovofrågan mest uppmärksamhet. Sverige är också ett av de länder
            som i de internationella sammanhangen pekar på att Kosovofrågan
            också måste föras in i de förhandlingar som nu pågår. Det får
            inte ske någon normalisering av förbindelserna med Serbien och
            Montenegro förrän också
          </note>
          <note>
            Kosovofrågan har fått en rimlig lösning som kan accepteras av
            parterna.
          </note>
          <note>
            Detta är alltså vår mycket bestämda linje, och vi agerar utifrån
            den. Vi agerar både internationellt och bilateralt i den anda
            som jag redovisade för
          </note>
          <note>
            Margareta Viklund.
          </note>
          <note type="speaker">
            Anf. 19 MARGARETA VIKLUND (kds):
          </note>
          <note>
            Fru talman! Jag vet det, men anser ändå att det inte har lyckats
            särskilt väl. Den mission som ESK hade sänt ut fick tyvärr vända
            tillbaka. Den hade inte möjlighet att stanna kvar i Kosova. Vi
            vet att
          </note>
          <note>
            Serbien av omvärlden i dag är utsatt för många olika sanktioner,
            embargon och fördömanden.
          </note>
          <note>
            Skulle man inte kunna ta upp Kosova i samband med de sanktioner
            som Serbien är utsatt för, så att de ansvariga förstår att detta
            är allvar? Förstår man i Serbien att vi menar allvar?
          </note>
          <note>
            Anf. 20 Utrikesminister MARGARETHA AF
          </note>
          <note type="speaker">
            UGGLAS (m):
          </note>
          <note>
            Fru talman! Det är min bestämda förhoppning att serberna under
            de förhandlingar med Belgrad som nu förestår får klart för sig
            att det internationella samfundet inte har glömt Kosovofrågan.
            Jag tror att huvudsaken är att serberna blir påminda om att det
            internationella samfundet arbetar med
          </note>
          <note>
            Kosovofrågan på samma sätt som det arbetar med att lösa övriga
            frågor. Kosovofrågan måste tas upp innan förbindelserna kan normaliseras.
            Det stora trycket på serberna är att de skall ha detta klart för
            sig.
          </note>
          <note type="speaker">
            Anf. 21 MARGARETA VIKLUND (kds):
          </note>
          <note>
            Fru talman! Det är ett hoppfullt svar. I de rapporter som kommer
            från Kosova får vi höra att människor förtrycks, våldförs, överfalls,
            utsätts för hemfridsbrott och dödas. Unga pojkar tvingas in i
            den serbiska armén, bussar från Sverige med flyktingar överfalls
            och plundras av serbisk polis och militär. Situationen i Kosovo
            är oerhört spänd, mycket mer än för bara något år sedan. Situationen
            är laddad till gränsen för explosion. Det är en oerhört allvarlig
            situation som verkligen måste lyftas fram med kraft. Jag förstår
            att det också görs, men önskar att det skulle göras med ännu mer
            kraft.
          </note>
          <note>
            Anf. 22 Utrikesminister MARGARETHA AF
          </note>
          <note type="speaker">
            UGGLAS (m):
          </note>
          <note>
            Fru talman! Spänningen i Kosovo har stigit, det är alldeles klart.
            Nu gäller det att det internationella samfundet mycket bestämt
            ser till att påtryckningar och samtal med serberna kommer till
            stånd så att en rimlig lösning kan växa fram. Det är viktigt att
            detta sker utan blodsutgjutelse och blodsspillan.
          </note>
          <note>
            Det måste vara vår strävan.
          </note>
          <note type="speaker">
            Anf. 23 MARGARETA VIKLUND (kds):
          </note>
          <note>
            Fru talman! Som utrikesministern sade är det verkligen viktigt
            att det inte utbryter ett blodbad liknande det som vi har sett
            hända i Bosnien-
          </note>
          <note>
            Hercegovina. Det är viktigt att vi sätter gränser för serbernas
            framfart.
          </note>
          <note>
            Överläggningen var härmed avslutad.
          </note>
          <note>
            8 § Svar på fråga 1993/94:397 och 404 om
          </note>
          <note>
            Turkiet
          </note>
          <note>
            Anf. 24 Utrikesminister MARGARETHA AF
          </note>
          <note type="speaker">
            UGGLAS (m):
          </note>
          <note>
            Fru talman! Pär Granstedt har frågat mig om vilka initiativ Sverige
            kan ta inom ESK och Europarådet för att förmå Turkiet att respektera
            demokratiska principer och mänskliga rättigheter i det kommande
            valet.
          </note>
          <note>
            Ingela Mårtensson har frågat mig om på vilket sätt
          </note>
          <note>
            Sverige kommer att agera för att det skall vara möjligt att genomföra
            demokratiska val i Turkiet.
          </note>
          <note>
            Jag besvarar dessa frågor i ett sammanhang.
          </note>
          <note>
            Häktningen av sju kurdiska parlamentsledamöter från DEP-partiet
            inföll kort efter partiets beslut att inte ställa upp i lokalvalen
            den 27 mars, på grund av oro för dess kandidaters säkerhet. De
            häktade parlamentarikerna anklagas för separatistisk verksamhet,
            vilket är ett brott mot turkisk lag och kan leda till höga straff,
            inklusive dödsstraff. DEP
          </note>
          <note>
            har anklagats för att gå i PKK:s ledband och representanter för
            partiet har uppgivit att de utstts för olika former av förföljelser.
            Kort efter DEP:s beslut att inte ställa upp i lokalvalen förklarade
          </note>
          <note>
            PKK att deltagare och kandidater i lokalvalen skulle göras till
            föremål för dess attacker. Inför lokalvalen har säkerhetsstyrkorna
            vidtagit extraordinära åtgärder för att garantera säkerheten i
            vallokalerna och vid rösträkningen, vilka i vissa kretsar befaras
            kunna påverka röstandet. Alla dessa faktorer gör det befogat att
            hysa farhågor för att valen inte kommer att kunna genomföras på
            ett rättvisande sätt.
          </note>
          <note>
            Häktningen av DEP-parlamentarikerna, formerna för denna och de
            möjliga straffen inger oro inför den fortsatta utvecklingen av
            kurdfrågan och respekten för de mänskliga rättigheterna. Turkiet
            har rätt att bekämpa terrorism, men detta måste ske inom ramen
            för de demokratiska principerna i en rättsstat. Turkiet bör inse
            att demokratins styrka består i att alla medborgare fritt kan
            välja sina representanter och att dessa kan verka utan risk för
            förföljelser. När dessa möjligheter begränsas försvagas också
            demokratin. Samtidigt som Sverige tar avstånd från PKK och dess
            metoder önskar vi en fredlig lösning på kurdfrågan, baserad på
            dialog.
          </note>
          <note>
            Den senaste utvecklingen försämrar förutsättningarna för detta.
          </note>
          <note>
            När det gäller ESK:s roll bekräftar ESK:s
          </note>
          <note>
            Parisstadga från 1990 att var och en har rätt att delta i fria
            och rättvisa val. ESK har till hjälp för att främja en demokratisk
            utveckling och mänskliga rättigheter i deltagarstaterna en resurs
            i det i
          </note>
          <note>
            Warszawa belägna Kontoret för demokratiska institutioner och
            mänskliga rättigheter. ESK har också beslutat att kontorets roll
            skall utökas i fråga om valobservation. Kontoret har bistått ESK:s
            deltagande i internationella valobservationsinsatser, exempelvis
            i Ryssland i december förra året, och kommer att medverka även
            i samband med de stundande valen i Ukraina.
          </note>
          <note>
            I fråga om val under den nationella nivån har ESK:s deltagarstater
            sagt sig vilja försöka underlätta möjligheterna att ge tillträde
            även till val som hålls under den nationella nivån. Någon inbjudan
            från
          </note>
          <note>
            Turkiet till ett sådant deltagande med observatörer har ännu
            inte kommit till deltagarstaterna.
          </note>
          <note>
            Vad beträffar Europarådet erbjuder ställföreträdarkommittén vissa
            möjligheter för medlemsländerna att ta upp en fråga som rör MR-
          </note>
          <note>
            situationen i ett annat medlemsland. Så skedde också i förra
            veckan, då Sverige framförde den position som jag här har gett
            uttryck för, vilken också vann stöd från ett antal länder.
          </note>
          <note type="speaker">
            Anf. 25 PÄR GRANSTEDT (c):
          </note>
          <note>
            Fru talman! Jag vill tacka utrikesministern för svaret också
            på denna fråga.
          </note>
          <note>
            Kurdernas situation i västra Asien är ju i sig en nationell tragedi.
            Detta folk är uppdelat på tre stater, alla med statsledningar
            som är inriktade på att förtrycka kurdernas strävanden efter någon
            form av nationell identitet. Oerhört mycket grymheter har begåtts
            i alla tre berörda stater när det gäller kurdpolitiken.
          </note>
          <note>
            Det är självklart att man inte kan acceptera terrorism, och PKK
            är en organisation vars arbetsmetoder man inte kan ha någon som
            helst acceptans för. Bildandet och etablerandet av det demokratiska
            partiet var uppenbarligen ett försök att skapa en politisk dialog
            och ett försök att på något rimligt sätt kunna tillgodose kurdernas
            mycket rimliga krav på att få sin nationella och kulturella identitet
            accepterad.
          </note>
          <note>
            När Turkiet nu väljer att på det här sättet stoppa den processen,
            genom att kasta ut kurdernas representanter ur parlamentet och
            också genom att med olika typer av trakasserier göra det omöjligt
            för detta parti att delta i lokalvalen, har man uppenbarligen
            brutit mot strävandena efter att hitta någon form av fredlig process.
          </note>
          <note>
            Desutom är det uppenbart att det här innebär att
          </note>
          <note>
            Turkiet diskvalificerar sig självt som demokratisk stat. Turkiet
            gör ju av tradition anspråk på att höra till de västliga demokratierna.
            Det är därför mycket viktigt att entydigt klargöra att det här
            sättet att handla gör att Turkiet inte kan räknas till den gruppen
            av länder.
          </note>
          <note>
            Jag är glad att de markeringar som utrikesministern redovisade
            har gjorts, och jag hoppas att Sverige fortsätter att enträget
            klargöra att en turkisk politik av det här slaget gör att Turkiet
            inte kan accepteras som demokrati.
          </note>
          <note type="speaker">
            Anf. 26 INGELA MÅRTENSSON (fp):
          </note>
          <note>
            Fru talman! Också jag ber att få tacka för svaret.
          </note>
          <note>
            Jag är glad över att Sverige har gjort den här markeringen, eftersom
            det som nu sker i Turkiet är väldigt oroande.
          </note>
          <note>
            Jag hade för drygt en vecka sedan möjlighet att vara i Turkiet
            tillsammans med en internationell organisation för mänskliga rättigheter,
            just för att se hur läget där är inför det kommande valet. Jag
            blev mycket oroad över situationen. Bl.a. besökte jag DEP:s, det
            demokratiska partiets, f.d.
          </note>
          <note>
            partilokaler i Ankara, som hade bombats. En bomb hade lagts in
            i hissen, och en person hade dött, 40
          </note>
          <note>
            personer var i direkt livsfara, och hela byggnaden var förstörd.
            Det är inte den enda lokalen som har bombats. Dessutom förekommer
            det att kandidater arresteras, mordhotas och i vissa fall också
            mördas.
          </note>
          <note>
            Det här har gjort att partiet har fått dra sig tillbaka.
          </note>
          <note>
            Precis som Pär Granstedt sade var partiets avsikt att verka för
            en dialog och att finna en demokratisk lösning på det problem
            som rör den kurdiska minoriteten -- det finns ju dessutom andra
            minoriteter förutom kurderna, exempelvis assyrier.
          </note>
          <note>
            Det är väldigt beklagligt att partiet inte längre kan delta.
            Det är därför viktigt att det internationella samfundet markerar
            att om Turkiet skall räkna sig som en demokratisk stat, måste
            man där också garantera att medborgarna får delta i fria val.
          </note>
          <note>
            Inför valet har man genomfört en hel del förändringar i bestämmelserna,
            och som utrikesministern också pekar på i svaret kan man därför
            befara att det inte kommer att bli fråga om några fria och rättvisa
            val. Det gäller dels den hemliga omröstningen, dels den öppna
            rösträkningen och att personer i uniformer och med vapen kan gå
            in i vallokalerna. Det finns orostecken på många områden, och
            jag är därför tacksam över att Sveriges regering reagerar på de
            här förhållandena.
          </note>
          <note>
            Anf. 27 Utrikesminister MARGARETHA AF
          </note>
          <note type="speaker">
            UGGLAS (m):
          </note>
          <note>
            Fru talman! Turkiet bör som medlem av såväl
          </note>
          <note>
            Europarådet som ESK -- naturligtvis också som
          </note>
          <note>
            FN-medlem, men jag vill nu peka på dessa europeiska organisationer
            -- respektera de mänskliga rättigheterna och demokratins spelregler.
            I detta fall finns det ingen tvekan, utan
          </note>
          <note>
            Sveriges röst är mycket klar i denna fråga, såväl i bilaterala
            kontakter som i
          </note>
          <note>
            Europarådssammanhang, vilket, som jag nämnde, skedde i förra
            veckan.
          </note>
          <note>
            Sveriges uppfattning är att man i Turkiet bör eftersträva en
            politisk dialog med den delen av den turkiska befolkningen som
            är kurdisk, liksom sker med den övriga delen av befolkningen.
            Det är med en politisk dialog som man måste gå fram.
          </note>
          <note>
            Samtidigt har Turkiet självfallet en rätt att bekämpa terrorism.
            Det är alla staters skyldighet att trygga sina medborgare till
            liv och lem.
          </note>
          <note>
            Jag vill också nämna att vi, vid sidan av de många kontakter
            som vi fortlöpande har bilateralt, naturligtvis också har kontakter
            med de politiska partierna i Turkiet genom ambassaden i Ankara.
            Vi har också möten i samband med besök. Vi hade nyligen två företrädare
            för DEP på besök, och dessa togs emot på tjänstemannanivå på
          </note>
          <note>
            Utrikesdepartementet. Vi för alltså på detta sätt en dialog med
            de olika politiska partierna i Turkiet.
          </note>
          <note type="speaker">
            Anf. 28 PÄR GRANSTEDT (c):
          </note>
          <note>
            Fru talman! Det är viktigt att den dialogen förs, och det är
            viktigt att våra signaler till den turkiska regeringen är entydiga.
            Det ligger en inbyggd paradox i att Turkiet är medlem i Europarådet
            och önskar sig medlemskap i den europeiska unionen och att man
            samtidigt uppträder på ett sätt som inte är förenligt med medlemskap
            i någon av de organisationerna.
          </note>
          <note>
            Det är också viktigt att det framgår att man genom att uppträda
            såsom man gör och inte respektera demokratiska spelregler, undergräver
            sina relationer med Europa -- det gäller relationerna med Europarådet
            och med all säkerhet också relationerna med den europeiska unionen.
            Det är betecknande att man i Turkiet inte är intresserad av att
            ha utländska observatörer under valet. Som utrikesministern sade
            har man inte bett att få observatörer från ESK, och man har tackat
            nej till ett erbjudande från Europaparlamentet om observatörer.
          </note>
          <note type="speaker">
            Anf. 29 INGELA MÅRTENSSON (fp):
          </note>
          <note>
            Fru talman! Också jag vill understryka att man självfallet skall
            kämpa mot terrorism. Jag stödjer definitivt inte någon terror,
            vilket PKK har gjort sig skyldigt till också när det gäller den
            civila befolkningen. Den kurdiska frågan kan inte lösas med sådana
            metoder, utan det måste ske på helt annat sätt, genom dialog och
            genom en politisk lösning. Precis som utrikesministern sade måste
            detta ske i demokratiska former.
          </note>
          <note>
            I Turkiet vill man alltså inte ha några delegationer under valet.
            Jag menar att det är ett problem att man inte vill ha några observatörer
            i Turkiet under valet, när man inom det internationella samfundet
            anser att det finns ett behov av sådana observatörer. Nu kommer
            ändå delegationer att åka till Turkiet. Man har emellertid i Turkiet
            sagt att man kommer att trakassera delegationerna, så vi får väl
            se vad man kommer att ställa till med.
          </note>
          <note>
            I alla fall har många ledamöter från den svenska riksdagen protesterat
            mot det sätt på vilket kurdiska parlamentariker har hanterats.
          </note>
          <note>
            Anf. 30 Utrikesminister MARGARETHA AF
          </note>
          <note type="speaker">
            UGGLAS (m):
          </note>
          <note>
            Fru talman! Som jag har förstått det har turkiska företrädare
            förklarat att man inte önskar internationella valövervakare, men
            samtidigt har naturligtvis såväl enskilda riksdagsmän som enskilda
            organisationer en möjlighet att besöka landet också under lokalvalen
            och bilda sig en uppfattning om vad som händer. Vi får väl här
            gemensamt uttrycka den förhoppningen att de som reser dit inte
            kommer att få problem. Det vore ytterst upprörande om så skulle
            ske.
          </note>
          <note>
            Överläggningen var härmed avslutad.
          </note>
          <note>
            9 § Svar på fråga 1993/94:398 om valet i
          </note>
          <note>
            Ukraina
          </note>
          <note>
            Anf. 31 Utrikesminister MARGARETHA AF
          </note>
          <note type="speaker">
            UGGLAS (m):
          </note>
          <note>
            Fru talman! Peeter Luksep har frågat mig vilka initiativ Sverige
            tar, t.ex. inom ramen för ESK, för att garantera att valen i Ukraina
            går demokratiskt till.
          </note>
          <note>
            Den 27 mars genomförs de första fria parlamentsvalen i Ukraina
            -- Europas tredje största land, med över 50 miljoner invånare.
            Valet sker genom majoritetsval i 450 valdistrikt, och ett stort
            antal partier förväntas delta.
          </note>
          <note>
            Valen äger rum under en svår övergångsfas för den ukrainska nationen.
            Landets ekonomi är i ett kaotiskt tillstånd, och liksom andra
            postkommunistiska samhällen utsätts Ukraina i dag för efterverkningarna
            av det totalitära systemets rättslöshet genom kraftigt ökad kriminalitet.
            Det är min mening att Ukraina bara genom systematiska marknadsreformer
            har möjlighet att gradvis komma till rätta med dagens problem
            och ytterligare befästa sin nationella självständighet.
          </note>
          <note>
            Den 27 mars har det ukrainska folket en historisk möjlighet att
            göra ett val för en demokratisk utveckling.
          </note>
          <note>
            Fru talman! Det ligger i Sveriges intresse att understödja demokratiseringsprocessen
            i Ukraina.
          </note>
          <note>
            Ett bidrag är att vi manifesterar vårt intresse för parlamentsvalet.
            De ukrainska myndigheterna inbjöd på ett tidigt stadium bl.a.
            ESK och
          </note>
          <note>
            Europarådet att sända observatörer till valen.
          </note>
          <note>
            Därför har regeringen fattat beslut om att anslå särskilda medel
            (70 000 kr) till en svensk valobservatörsinsats i Ukraina, och
            det är glädjande att fem riksdagsmän på detta sätt kommer att
            medverka inom ramen för en större internationell insats.
          </note>
          <note>
            När det gäller ESK:s roll bekräftar ESK:s Parisstadga från 1990
            att var och en har rätt att delta i fria och rättvisa val. Till
            hjälp för att främja en demokratisk utveckling och mänskliga rättigheter
            i deltagarstaterna har ESK sitt i Warszawa belägna
          </note>
          <note>
            Kontor för mänskliga rättigheter, ODIHR. ESK
          </note>
          <note>
            har också beslutat att kontorets roll skall utökas i fråga om
            valobservation, och under valen i Ukraina kommer ODIHR att finnas
            på plats med tillfälliga stödkontor för valobservatörerna i såväl
            Kiev som centralorten på Krim, Simferopol. Vår ambassad i
          </note>
          <note>
            Kiev håller löpande kontakt med ODIHR och medverkar också aktivt
            i ESK-ländernas lokala koordinering av insatsen. Ett stort antal
            internationella observatörer kommer att finnas på plats under
            valet.
          </note>
          <note type="speaker">
            Anf. 32 PEETER LUKSEP (m):
          </note>
          <note>
            Fru talman! Jag vill tacka utrikesministern för svaret om det
            ukrainska valet.
          </note>
          <note>
            Jag hade tillfälle att besöka Ukraina under en vecka förra året.
            Det är litet oroväckande att konstatera att av de politiker jag
            då träffade har två krimtatariska politiker sedermera mördats,
            och en ledande oppositionspolitiker i Kiev är försvunnen.
          </note>
          <note>
            Han är av allt att döma kidnappad, kanske mördad.
          </note>
          <note>
            Ukraina är Europas näst största land och är en av nycklarna till
            vad som skall hända i det forna
          </note>
          <note>
            Sovjetunionen. Det ukrainska valet har därför en stor betydelse
            för hela Europas säkerhet.
          </note>
          <note>
            Ibland framhåller ukrainare att Ukraina i jämförelse med Ryssland
            alltid får mycket mindre uppmärksamhet. I någon mån känns det
            också så inför det ukrainska valet. Om man jämför med den internationella
            obeservatörsinsats som gjordes i
          </note>
          <note>
            Ryssland är det intresse som det ukrainska valet väcker i väst
            mycket blygsamt.
          </note>
          <note>
            Det är mycket glädjande att av utrikesministern höra att Sverige
            kommer att sända en valobervatörsdelegation och att regeringen
            har anslagit medel till detta. Jag vill uttrycka en förhoppning
            om att denna valobservatörsdelegation kanske också kan besöka
          </note>
          <note>
            Ukraina vid de senare valomgångar som av allt att döma kommer
            att bli nödvändiga med det valsystem som Ukraina har.
          </note>
          <note>
            Jag skulle också vilja tillägga en önskan. Den i frågan omnämnde
            oppositionsmannen, Mykhajlo
          </note>
          <note>
            Bojtjysin, var kanslichef vid den ukrainska folkfronten Ruhh
            och sedermera valledare. Han är försvunnen sedan januari. Kan
            den svenska regeringen genom sin ambassad i Kiev eller på annat
            sätt försöka hjälpa till att bringa klarhet i hans öde?
          </note>
          <note>
            Anf. 33 Utrikesminister MARGARETHA AF
          </note>
          <note type="speaker">
            UGGLAS (m):
          </note>
          <note>
            Fru talman! Det tycker jag är en högst rimlig önskan som jag
            gärna tar till mig. Det tycker jag att vi skall försöka göra.
          </note>
          <note>
            Sedan vill jag till Peeter Luksep säga att jag delar hans bedömning
            att vi behöver ägna mer tid och uppmärksamhet åt Ukraina. Vi bör
            även försöka att i högre utsträckning utveckla politiska kontakter
            med politiska företrädare i Ukraina och på det sättet stödja den
            demokratiska utvecklingen i Ukraina.
          </note>
          <note>
            Jag vill dock säga att vi från svensk sida med betydande intresse
            erkände Ukraina, noterade den ukrainska självständigheten och
            upprättade ambassad i Kiev. Jag var själv en av de första utrikesministrarna
            från omvärlden som besökte
          </note>
          <note>
            Kiev.
          </note>
          <note>
            Tyvärr har Ukraina i viss mån självt bidragit till situationen
            genom sin bristande reformvilja och sina svårigheter att fatta
            beslut. Det gäller även sådana beslut som man tycker borde i allra
            högsta grad ligga i den ukrainska nationens intresse -- som t.ex.
            att få till stånd institutet om kärnsäkerhetsfrågor, där Sverige
            är en av dem som har utfäst bidrag.
          </note>
          <note>
            Vi har gått och väntat länge på ett beslut i parlamentet. Ukraina
            har tyvärr på detta sätt bidragit till att litet av det stora
            intresse som trots allt fanns i början av självständigheten har
            mattats, eftersom så litet har skett från ukrainsk sida.
          </note>
          <note>
            Valen kan nu bli en ny start, och jag hoppas verkligen att de
            blir det. Det finns all anledning för omvärlden att ägna dessa
            val uppmärksamhet och att därefter försöka öka sitt intresse gentemot
          </note>
          <note>
            Ukraina. Det är en vilja som vi har från svensk sida.
          </note>
          <note type="speaker">
            Anf. 34 PEETER LUKSEP (m):
          </note>
          <note>
            Fru talman! De oroväckande händelser som har inträffat före valet
            är givetvis, som utrikesministern också säger, en del av den allmänna
            instabilitet och politiskt svåra situation som råder i Ukraina.
            Det är kanske också tecken på att det finns inre och möjligen
            också yttre destabiliseringsförsök med i bilden inför det ukrainska
            valet.
          </note>
          <note>
            Det är allmänt känt att det i Ryssland -- kanske inte i regeringen,
            men inom det ryska samhället -- finns krafter som inte riktigt
            vill förstå den ukrainska självständigheten. Dessa krafter har
            också motsvarigheter inom Ukraina som är missnöjda med den ukrainska
            självständigheten och kanske i ännu högre grad med demokratiseringen.
          </note>
          <note>
            Jag tror därför att insatser när det gäller valövervakning och
            internationella krav på demokratisk korrekthet i Ukraina tjänar
            ett syfte just för att motverka denna typ av destabilisering,
            som kan få säkerhetspolitiska konsekvenser.
          </note>
          <note>
            Jag ber att få tacka utrikesministern för det kompletterande
            svaret. Jag delar helt bedömningen om oron för Ukraina.
          </note>
          <note>
            Överläggningen var härmed avslutad.
          </note>
          <note>
            10 § Svar på fråga 1993/94:416 om rysk trupp för fredsbevarande
            insatser i det forna
          </note>
          <note>
            Sovjetunionen
          </note>
          <note>
            Anf. 35 Utrikesminister MARGARETHA AF
          </note>
          <note type="speaker">
            UGGLAS (m):
          </note>
          <note>
            Fru talman! Peeter Luksep har frågat mig vilka åtgärder jag avser
            vidta för att i ESK, FN och andra internationella sammanhang markera
            avståndstagande från att rysk trupp används för fredsbevarande
            insatser i det forna Sovjetunionen, undantaget där sådana önskemål
            framförts av samtliga inblandade parter i en pågående konflikt.
          </note>
          <note>
            I den nya världsordning vi ser växa fram efter det kalla krigets
            slut har kraven ökat på det internationella samfundet. Inte minst
            har trycket på FN när det gäller fredsbevarande insatser ökat
            dramatiskt. Under de senaste två åren har insatserna inte mindre
            än sjudubblats. Inom FN
          </note>
          <note>
            och ESK pågår en intensiv debatt om hur de ökade kraven skall
            mötas så effektivt som möjligt, men med bevarad kontroll över
            operationerna.
          </note>
          <note>
            Det är ett tragiskt faktum att många av de latenta konflikterna
            i f.d. Sovjetunionen som en följd av imperiets sönderfall utlösts
            och övergått i en våldsam och öppen fas. Konflikterna fanns inbyggda
            i det gamla systemet, men kontrollerades samtidigt av den totalitära
            sovjetmakten.
          </note>
          <note>
            Omvärlden har kommit att stå inför ett dilemma.
          </note>
          <note>
            Det är uppenbart att det finns starka krafter i
          </note>
          <note>
            Ryssland som anser det nödvändigt att försvara vad man kallar
            sina nationella intressen i närområdet.
          </note>
          <note>
            Samtidigt har andra stater hittills inte haft beredskap att praktiskt
            medverka i biläggandet av oroligheterna.
          </note>
          <note>
            Konflikterna är våldsamma, och det mänskliga lidandet är omfattande,
            samtidigt som omgivande länder hotas av att konflikterna sprids
            in på deras territorier. I detta senare avseende kan hävdas att
            ryska intressen berörs mer direkt än flertalet andra länders intressen.
            Samtidigt påpekas från ryskt håll, att för den händelse väst inte
            är berett skjuta till resurser måste Ryssland engagera sig för
            egen del. Å andra sidan gäller givetvis inga särskilda regler
            för ryskt uppträdande i konfliktregionerna.
          </note>
          <note>
            Det internationella samfundet måste ställa samma krav på Ryssland
            som på andra aktörer.
          </note>
          <note>
            Fru talman! Jag är enig med frågeställaren att utgångspunkten
            för varje diskussion om fredsbevarande insatser, inklusive ryska
            sådana, måste vara alla berörda parters godkännande. Från svensk
            sida har vi vidare förutsatt att om det internationella samfundet
            skall ge sitt stöd till sådana insatser måste den insyn och kontroll
            som
          </note>
          <note>
            FN eller ESK utövar över en eventuell operation vara reell och
            inte symbolisk. Ett tredje krav är att närvaron måste vara kopplad
            till en politisk process under ESK:s eller FN:s överinseende.
          </note>
          <note>
            Samtidigt är FN-systemet överlastat. Resurser saknas för att
            åstadkomma en önskvärd, allsidig sammansättning av hjälpinsatserna.
            Dilemmat uppstår hur intresset för att något görs i syfte att
            stoppa de interna stridigheterna skall kunna balanseras mot kravet
            på internationell insyn i verksamheten och kontroll över att de
            ryska insatserna sker i enlighet med ESK:s och FN:s överenskommelser.
          </note>
          <note>
            Vi har därför bedömt det som angeläget att etablera ett konstruktivt
            samarbete med Ryssland på detta område eftersom ryska militära
            insatser i Kaukasus och Tadzjikistan redan är ett faktum. Frågan
            om ryska fredsbevarande insatser var på dagordningen vid ESK:s
            ministermöte i Rom men kunde inte lösas där utan hänsköts till
            ESK:s ständiga kommitté i Wien för fortsatt diskussion. Vi utgår
            från att ett sådant samarbete också ligger i ryskt intresse. För
            de parter som är engagerade i de aktuella konflikterna är i alla
            händelser ett engagemang från det internationella samfundets sida
            mycket betydelsefullt. I flera fall vill dessa stater själva ha
            ett balanserande internationellt element.
          </note>
          <note>
            Slutligen vad beträffar Peeter Lukseps fråga om rätten att tillvarata
            etniska minoriteters rättigheter betraktar jag det som en självklarhet
            att folkrättens normer skall respekteras av alla parter. Dit hör
            principen om icke-inblandning i andra staters angelägenheter men
            dit hör också principen att individuella mänskliga rättigheter
            är en fråga för hela det internationella samfundet. Ansvaret för
            att dessa rättigheter inte kränks ligger i första hand hos regeringen
            i det land som hyser en minoritet.
          </note>
          <note type="speaker">
            Anf. 36 PEETER LUKSEP (m):
          </note>
          <note>
            Fru talman! Jag vill tacka utrikesministern även för detta svar.
            Inspirationen till frågan fick jag för några veckor sedan i samband
            med valobservation i Moldavien. Oron för de ryska utspelen för
            att försvara ryska minoriteter i andra länder och för att genomföra
            fredsbevarande insatser var mycket stor. Oron var i synnerhet
            stor över kombinationen av dessa två förslag från rysk sida. De
            konflikter som skall lösas har ofta sina rötter i tsarrysk och
            sedermera i sovjetisk kolonialpolitik i omkringliggande länder.
            De uppfattas inte alltid som egna konflikter utan som konflikter
            där
          </note>
          <note>
            Ryssland historiskt sett har varit en mycket aktiv part och kanske
            orsakat konflikter.
          </note>
          <note>
            Den första försöksballongen kom med Jeltsin. Han ville ha carte
            blanche av FN. Detta reagerade
          </note>
          <note>
            Ukrainas president, Kravtjuk, mycket kraftigt emot. Även i Polen
            och i en del andra länder var man då mycket bekymrade. På ESK-mötet
            i Rom diskuterades det ryska önskemålet, vilket utrikesministern
            sade. Det hade några dagar innan föregåtts av ryska utspel om
            att man tog sig rätten att försvara ryska rättigheter i det forna
            sovjetiska området eller det nära utlandet. Detta möttes av kraftiga
            reaktioner från i princip samtliga berörda länder. Den i övrigt
            ganska ryskvänliga kazakiske presidenten Nazarbajev jämförde det
            med Hitler och sudettyskarna. Förutom de baltiska länderna reagerade
            Uzbekistan, Moldavien, Ukraina.
          </note>
          <note>
            Georgien och t.o.m. det relativt
          </note>
          <note>
            Moskvaorienterade Vitryssland.
          </note>
          <note>
            Den fråga som uppstår med anledning av Rommötet är varför de
            på Helsingforsdokumentet grundade principerna om fredsbevarande
            insatser inte räckte till för de ryska önskemålen. Har vi sagt
            nej till förändringar av de möjligheter som
          </note>
          <note>
            Helsingforsdokumentet ger till fredsbevarande insatser? Har vi
            sagt nej så att det skall gälla andra regler för Ryssland? Pågår
            det en diskussion om att andra regler skall gälla för Ryssland
            jämfört med andra länder?
          </note>
          <note>
            Anf. 37 Utrikesminister MARGARETHA AF
          </note>
          <note type="speaker">
            UGGLAS (m):
          </note>
          <note>
            Fru talman! Den grundläggande svenska uppfattningen är självfallet
            att det inte skall gälla andra regler för Ryssland än för andra
            länder.
          </note>
          <note>
            Detta är naturligtvis en oerhört viktig princip att hålla fast
            vid, inte minst i dessa tider då vissa röster i Ryssland för fram
            förslag som är helt i strid med folkrätten och internationella
            normer. Det är oerhört väsentligt att det internationella samfundet
            bestämt men konstruktivt för en dialog med
          </note>
          <note>
            Ryssland om olika internationella frågor. Vi har dock att hantera
            en komplicerad verklighet.
          </note>
          <note>
            Frågeställaren mötte en del av den i Moldavien, där det väl är
            ganska klart att det internationellla samfundet har all rätt att
            i enlighet med Moldaviens egen önskan säga att den fjortonde armén
            bör avlägsnas.
          </note>
          <note>
            Vi kan också se till situationen i Tadzjikistan.
          </note>
          <note>
            Staten, som är en del av det forna Sovjetunionen, ligger geografiskt
            långt från Sverige. Den sittande regimen vill ha och är beroende
            av rysk truppnärvaro. Ryssarna har för sin del velat ha och efterfrågat
            internationell närvaro för att inte behöva vara ensamma med problemen
            i
          </note>
          <note>
            Tadzjikistan.
          </note>
          <note>
            I Kaukasus möter vi en annan verklighet. Där förekommer mycket
            naturliga och riktiga krav på nationellt självbestämmande och
            svåra inbördes konflikter och stridigheter. Där har till slut
            någon form av insats av rysk trupp tett sig oundviklig.
          </note>
          <note type="speaker">
            Anf. 38 PEETER LUKSEP (m):
          </note>
          <note>
            Fru talman! Jag noterade efter Rom-mötet att
          </note>
          <note>
            Kozyrev kommenterade utvecklingen på mötet så att frågan -- om
            rysk trupp för fredsbevarande insatser i det forna Sovjetunionen
            --
          </note>
          <note>
            uppmärksammas och rör sig framåt. Han var med andra ord inte
            nöjd med utfallet, men han tyckte att det fanns en öppning. Jag
            har litet svårt att tolka om det är en öppning bort från de regler
            som gäller för andra länder eller om det är en allmän anda att
            man kan diskutera de frågorna.
          </note>
          <note>
            Man kommer inte ifrån att i t.ex. Georgien och
          </note>
          <note>
            Karpatien uppfattas den ryska truppen som i hög grad part i målet,
            även om den nuvarande georgiska regeringen har välkomnat truppen.
            De konflikter som har drabbat Georgien har ofta sina rötter i
            en tsarrysk och sedermera sovjetisk kolonialhistoria.
          </note>
          <note>
            Jag hoppas att det ändock ligger en mycket stor försiktighet
            i den svenska politiken på det här området.
          </note>
          <note>
            Anf. 39 Utrikesminister MARGARETHA AF
          </note>
          <note type="speaker">
            UGGLAS (m):
          </note>
          <note>
            Fru talman! Jag tror att vi också måste utgå från den praktiska
            verkligheten. Det är då frågan om rysk fredsbevarande trupp har
            uppstått. I den praktiska verkligheten är det västliga samfundet
            inte berett att ta på sig den ytterligare börda det innebär att
            sända fredsbevarande trupp till Tadzjikistan.
          </note>
          <note>
            Mycket aktuell även på svensk agenda på grund av
          </note>
          <note>
            Sveriges ordförandeskap i Minsk-gruppen är diskussionen om någon
            form av ''separation force''
          </note>
          <note>
            runt Nagorno-Karabach. Det finns en miljon flyktingar i Azerbajdzjan.
            Det är mycket aktuellt, och såvitt jag förstår finns det ingen
            uppenbar internationell beredskap för att ta på sig en roll här.
          </note>
          <note>
            Frågan blir om det är möjligt för ESK och det internationella
            samfundet att gifta ihop en observatörsinsats från ESK med någon
            form av rysk fredsbevarande trupp. Detta är en mycket aktuell
            och praktisk frågeställning.
          </note>
          <note type="speaker">
            Anf. 40 PEETER LUKSEP (m):
          </note>
          <note>
            Fru talman! Det är möjligt att slutsatsen är att den grundläggande
            försiktigheten som finns från svensk sida mot att acceptera rysk
            fredsbevarande trupp inom det forna Sovjetunionen rimligen bör
            gå hand i hand med en beredskap från svensk sida, och kanske även
            från det större internationella samfundets sida, att ta ett större
            ansvar för de konflikter som uppstår.
          </note>
          <note>
            Konflikterna är en följd av Sovjetunionens sammanbrott eller
            rättare sagt av den forna kolonialpolitiken inom det forna Sovjetunionens
            område. På samma sätt är det orimligt att anta att serbisk fredsbevarande
            trupp kan lösa konflikter inom hela det forna Jugoslavien.
          </note>
          <note>
            Anf. 41 Utrikesminister MARGARETHA AF
          </note>
          <note type="speaker">
            UGGLAS (m):
          </note>
          <note>
            Fru talman! Jag tyckte att det var viktigt att fortsätta denna
            dialog med Peeter Luksep. Den här frågan är nämligen oerhört komplicerad.
          </note>
          <note>
            Det finns i grunden inte något svenskt avståndstagande från diskussionen
            som sådan. Vi tycker att den är viktig att föra. Vi ser i ett
            antal situationer att frågeställningen tenderar att handla om
            ryska trupper utan internationell kontroll eller ryska trupper
            med internationell kontroll. Denna frågeställning har vi inte
            velat vika från. Vi har arbetat med den, men den är mycket komplicerad,
            eftersom det är oerhört väsentligt att man samtidigt håller på
            internationella principer.
          </note>
          <note type="speaker">
            Anf. 42 PEETER LUKSEP (m):
          </note>
          <note>
            Fru talman! Jag ber att få tacka utrikesministern för det senaste
            klargörandet.
          </note>
          <note>
            Jag tror att en dialog är väsentlig. Med den dialogen måste man
            hjälpa dagens i demokratisering stadda
          </note>
          <note>
            Ryssland att förstå vad landets historiska arv betyder för grannfolken.
            Förståelsen är inte alltid så stor, vilket gör det svårt även
            när de ryska avsikterna är hedervärda. Samtidigt måste man ju
            från det internationella samfundets sida ta hänsyn till att grannländerna
            ännu inte har tillräcklig erfarenhet av att lita på Ryssland för
            att kunna acceptera välvilliga relationer.
          </note>
          <note>
            Anf. 43 Utrikesminister MARGARETHA AF
          </note>
          <note type="speaker">
            UGGLAS (m):
          </note>
          <note>
            Fru talman! Arvet är tungt. Så är det. Samtidigt släpar naturligtvis
            arvet i vissa hänseenden efter.
          </note>
          <note>
            Det gör att Ryssland kan fråga det internationella samfundet
            om man är beredd att dela bördorna. Vi måste inse att det finns
            en annan sida av saken, sett med ryska ögon.
          </note>
          <note>
            Överläggningen var härmed avslutad.
          </note>
          <note>
            11 § Svar på fråga 1993/94:417 om de fredsbevarande trupperna
            i Bosnien
          </note>
          <note>
            Anf. 44 Utrikesminister MARGARETHA AF
          </note>
          <note type="speaker">
            UGGLAS (m):
          </note>
          <note>
            Fru talman! Berndt Ekholm har frågat mig om regeringen i FN kommer
            att vidta aktiva åtgärder för att få övriga medlemsstater att
            också ta sitt ansvar och ställa fredsbevarande trupper till förfogande
            i Bosnien.
          </note>
          <note>
            Jag delar Berndt Ekholms uppfattning att FN:s medlemsländer nu
            måste ge ett bättre gensvar än tidigare på FN:s begäran om ytterligare
            FN-trupp till Bosnien och därmed säkra freden. FN har meddelat
            att ytterligare ca 10 000 i militär trupp krävs till Bosnien.
            Hittills har utfästelser om knappt
          </note>
          <note>
            5 000 givits, bl.a. från Storbritannien, Ukraina,
          </note>
          <note>
            Tjeckien och Frankrike.
          </note>
          <note>
            Alltsedan FN:s säkerhetsråd under hösten 1991
          </note>
          <note>
            beslutade att inrätta en fredsbevarande styrka i f.d.
          </note>
          <note>
            Jugoslavien har regeringen verkat för ett så omfattande och brett
            deltagande i Unprofor som möjligt. Detta gäller även i det nya
            läge som nu uppstått.
          </note>
          <note>
            Sverige har också agerat genom ett omfattande eget truppbidrag.
            I dag uppgår vårt truppbidrag till FN:s insatser i f.d. Jugoslavien
            till ca 1 300 personer, vilket innebär att vi är bland de fem
            största bidragsgivarna. I flera anföranden i FN:s generalförsamling
            och säkerhetsråd samt i ESK, såsom dess ordförande, har vi yrkat
            på ökat truppdeltagande från andra staters sida liksom för en
            effektivisering av Unprofors insatser.
          </note>
          <note>
            Bilateralt har jag i samtal med parterna, senast under mitt besök
            i f.d. Jugoslavien, pekat på nödvändigheten av ett stöd för FN:s
            insatser för att nå fram till en fredlig lösning. Parternas samtycke
            ger ökade möjligheter för mer traditionellt fredsbevarande FN-insatser
            och därmed möjligheter för ökat internationellt deltagande.
          </note>
          <note>
            Som ett led i mina bilaterala kontakter med parterna träffade
            jag i dag den kroatiske utrikesministern Mate Granic och betonade
            då vikten av uppslutning bakom säkerhetsrådets mandat för de fredsbevarande
            insatserna.
          </note>
          <note>
            Säkerhetsrådet inledde i går diskussionerna om ett nytt mandat
            för Unprofor efter den 31 mars, då det nuvarande löper ut. Först
            då säkerhetsrådets beslut föreligger vet vi mera exakt vilken
            omfattning och typ av FN-insatser som nu behövs i Bosnien.
          </note>
          <note>
            Mot bakgrund av det nya och positiva läget undersöker regeringen
            redan nu i nära samråd med övriga nordiska länder olika alternativ
            för att tillmötesgå ökade krav på FN-trupp i Bosnien. För vår
            del är det i första hand en flyttning av hela eller delar av skyttekompaniet
            i Makdeonien som utreds. Detta har möjliggjorts efter USA:s erbjudande
            om ytterligare 200 personer till
          </note>
          <note>
            Unprofor i Makedonien. En rad praktiska frågor måste lösas innan
            vi kan avgöra om en sådan överflyttning kan ske. Det är självklart
            att en överföring av svenskar måste vara frivillig för dem det
            berör.
          </note>
          <note>
            Det är också tänkbart att de allmänt förbättrade fredsutsikterna
            i f.d. Jugoslavien kan komma att ge möjligheter för en omfattande
            militär insats inom ramen för en allmän fredsplan.
          </note>
          <note>
            Jag vill också peka på vikten av att nu planera för insatser
            för återuppbyggnaden av f.d. Jugoslavien.
          </note>
          <note>
            I mitt samtal med den brittske FN-befälhavaren i
          </note>
          <note>
            Bosnien, general Rose, framhöll han att ett huvudmål för Unprofor
            nu var att civilisera samhället och därmed säkra övergången från
            krig till fred. I detta läge är det viktigt att bedöma vilken
            typ av insatser som krävs och var dessa skall sättas in. Sverige
            har hög beredskap att delta i dessa återuppbyggnadsinsatser.
          </note>
          <note type="speaker">
            Anf. 45 BERNDT EKHOLM (s):
          </note>
          <note>
            Fru talman! Jag vill först tacka utrikesministern för svaret.
            Det innehöll en hel del intressanta uppgifter. I den meningen
            var det ett positivt svar.
          </note>
          <note>
            Utvecklingen i Bosnien är djupt tragisk. Det tycker naturligtvis
            alla av oss. Något annat går inte att säga. Otaliga människor
            har fått sätta livet till, ofta på ett mycket grymt sätt. Obeskrivliga
            scener av olika slag skulle kunna återges, t.ex. våldtäkter av
            kvinnor och våldförande av barn. Samtidigt kan jag konstatera
            att viljan till fred har varit mycket svag.
          </note>
          <note>
            Våldet har varit problemens lösning, men efter
          </note>
          <note>
            NATO:s hot om flygattacker mot Sarajevo för att få stopp på granatattackerna
            skedde en vändning.
          </note>
          <note>
            Det har gett effekt, inte bara i Sarajevo.
          </note>
          <note>
            Det är naturligtvis att beklaga att åtgärden att hota med våld
            var nödvändig. Men vi kan konstatera faktum; det har svängt efter
            denna åtgärd. Vi kan se litet mer ljus.
          </note>
          <note>
            I detta läge går FN:s sändebud ut och begär ytterligare truppinsatser.
            Som framgår av svaret händer det inte så mycket, även om det har
            hänt en del. Det är beklagligt.
          </note>
          <note>
            Min uppfattning är att Sverige i FN har varit väldigt passivt
            när det gäller att få olika länder att verkligen ställa upp. Sverige
            har självt gjort en insats. Det är otvivelaktigt sant, men det
            handlar just om att få andra länder att engagera sig.
          </note>
          <note>
            Det talas i svaret om nordiska initiativ. Jag vet inte om jag
            skall tolka det som att det gäller initiativ till svenska insatser.
            Jag vill fråga: Menar utrikesministern med den delen av svaret
            att
          </note>
          <note>
            Sverige nu är berett att i FN ta ett särskilt nordiskt initiativ
            för att trycka på de andra länderna att verkligen ställa upp?
            Nu finns det ju en chans att göra en insats utan att man behöver
            använda våld.
          </note>
          <note>
            Anf. 46 Utrikesminister MARGARETHA AF
          </note>
          <note type="speaker">
            UGGLAS (m):
          </note>
          <note>
            Fru talman! Jag tycker trots allt att det denna gång har lossnat
            något. Vi kan ändå notera de utfästelser som jag talade om. En
            del av trupperna har dessutom anlänt på platsen, vilket är mycket
            betydelsefullt.
          </note>
          <note>
            Det handlar om en utveckling i Bosnien som kan ändras från en
            dag till en annan. Det är oerhört väsentligt att t.ex. Storbritannien
            genom uppbyggnaden av sina egna nationella styrkor har haft en
            möjlighet att omedelbart nästintill landsätta
          </note>
          <note>
            900 man i Split och att de sedan kan komma till omedelbar användning.
            Det finns andra länder som också har den möjligheten.
          </note>
          <note>
            I bilaterala samtal har jag själv tagit upp frågan om truppbidrag
            med många länder. De nordiska länderna var några av de få länder
            som verkligen ställde upp när det gällde att försöka implementera
            säkerhetsrådets resolution om fredade områden.
          </note>
          <note>
            Det var de nordiska länderna och Frankrike som ställde upp när
            denna vädjan kom och detta beslut fattades i säkerhetsrådet.
          </note>
          <note>
            Vi för fram dessa synpunkter i alla sammanhang.
          </note>
          <note>
            När det gäller FN framförde jag i mitt tal i generalförsamlingen
            i höstas krav på att truppbidragarna skulle kallas till särskilda
            möten.
          </note>
          <note>
            Nu har så också börjat ske. Särskilda truppbidragarmöten äger
            alltså rum i New York.
          </note>
          <note>
            Där diskuterar både länder som bidrar med trupper och länder
            som har möjlighet att bidra med trupper kollektivt. Jag tror att
            det är mycket bra att detta har skett. Därmed ökar också informationen
            till truppbidragarna och samordningen mellan dem.
          </note>
          <note type="speaker">
            Anf. 47 BERNDT EKHOLM (s):
          </note>
          <note>
            Fru talman! De åtgärder som utrikesministern här redogör för
            är i och för sig positiva. Men vad jag har varit kritisk mot är
            att det inte har märkts att
          </note>
          <note>
            Sverige har känt att denna fråga verkligen är en svensk fråga,
            som vi hela tiden måste hålla aktuell och driva på.
          </note>
          <note>
            När jag var i FN i november -- det var i och för sig före den
            nuvarande utvecklingen som har öppnat nya möjligheter -- märkte
            i alla fall jag inte något av att Sverige tog särskilda initiativ.
            Hela diskussionen har förts inom ramen för de gängse samtal som
            förs t.ex. i säkerhetsrådet regi. Min fråga blir: Är inte läget
            så allvarligt när inte andra länder ställer upp att Sverige bör
            ta ett eget initiativ och i samtal inom
          </note>
          <note>
            FN-maskineriet driva kravet att de andra länderna måste ställa
            upp och ta sitt ansvar, de länder som har betydligt större resurser
            än Sverige har? Finns det inte anledning att ta särskilda initiativ
            i FN på nordisk bas?
          </note>
          <note>
            Anf. 48 Utrikesminister MARGARETHA AF
          </note>
          <note type="speaker">
            UGGLAS (m):
          </note>
          <note>
            Fru talman! De särskilda initiativ som vi har tagit både enskilt
            och i nordiskt samråd är de initiativ som har lett fram till att
            det nu kallas till särskilda truppbidragarmöten. Den natt när
            tidsfristen för
          </note>
          <note>
            NATO:s ultimatum gick ut kallades truppbidragarna till möte före
            säkerhetsrådet för att få information. Detta är alltså ett svenskt
            initiativ som har tagits i nordiskt samråd.
          </note>
          <note>
            Truppbidragarmötena innebär ett mycket bestämt framsteg, som
            jag ser det, också för information och samråd.
          </note>
          <note>
            Naturligtvis för vi också fram våra synpunkter i direkta samtal
            med länderna. Jag för gärna fram här i riksdagens kammare att
            det självklart hade varit en enorm styrka för Unprofor om amerikanerna
            hade varit beredda att förse även
          </note>
          <note>
            Unprofor i Bosnien med marktrupper. Vi vet dock att det finns
            ett oerhört motstånd i den amerikanska kongressen mot detta. Men
            jag såsom Sveriges utrikesminister framför gärna detta krav.
          </note>
          <note type="speaker">
            Anf. 49 BERNDT EKHOLM (s):
          </note>
          <note>
            Fru talman! Här får vi inte ut mer information än på truppbidragarmötet.
            Det är i och för sig positivt.
          </note>
          <note>
            Jag vill avsluta med att ställa en fråga beträffande de svenska
            insatserna. Av svaret framgår att vi gör en hel del. Det vet alla
            som har följt debatten. Nu pågår en diskussion om att flytta trupper
            från
          </note>
          <note>
            Makedonien. Är Sverige berett att därutöver göra ytterligare
            insatser i form av fredsbevarande trupp, eller är det där gränsen
            går för vad Sverige orkar med?
          </note>
          <note>
            Anf. 50 Utrikesminister MARGARETHA AF
          </note>
          <note type="speaker">
            UGGLAS (m):
          </note>
          <note>
            Fru talman! En eventuell förflyttning av hela eller delar av
            den svenska insatsen tillsammans med övriga nordiska länder kommer
            att både kräva och innebära ytterligare insatser. Vi förutser
            i en sådan situation -- eftersom vi inte tror att alla frivilligt
            kommer att välja tjänst i Bosnien -- att det kommer att krävas
            kompletteringsrekrytering. Det innebär ett ökat svenskt bidrag
            till Unprofor.
          </note>
          <note type="speaker">
            Anf. 51 BERNDT EKHOLM (s):
          </note>
          <note>
            Fru talman! Det låter väldigt positivt i så fall. Jag har nämligen
            läst i tidningarna att försvarsministern har sagt att det inte
            kan bli tal om några ytterligare insatser utöver att flytta de
            makedoniska trupperna. Jag tackar för denna upplysning. Det finns
            tydligen ett utrymme i regeringsdiskussionerna för att anstränga
            sig ytterligare. Jag inser dock att detta innebär väldiga påfrestningar
            på oss, men jag tycker att vi måste göra vår insats, när det nu
            finns en chans till fred i
          </note>
          <note>
            Makedonien. Det är en utmaning mot Sverige, och därför skall
            vi begagna alla möjligheter.
          </note>
          <note>
            Anf. 52 Utrikesminister MARGARETHA AF
          </note>
          <note type="speaker">
            UGGLAS (m):
          </note>
          <note>
            Fru talman! Verkligheten är sådan att en eventuell förflyttning
            -- jag vill understryka ordet
          </note>
          <note>
            ''eventuell'', eftersom förflyttningen fortfarande befinner sig
            på diskussionsstadiet och vi dessutom måste veta vad FN önskar
            -- kommer att kräva ökade insatser och sammantaget en ökad insats
            i
          </note>
          <note>
            Unprofor. Men vi skall komma ihåg att detta också förutsätter
            att det finns villiga svenskar som är beredda att ta på sig detta
            mycket tuffa och även riskfyllda uppdrag.
          </note>
          <note>
            Överläggningen var härmed avslutad.
          </note>
          <note>
            12 § Svar på fråga 1993/94:387 om de fackliga fri- och rättigheterna
            i Indonesien
          </note>
          <note type="speaker">
            Anf. 53 Statsrådet ALF SVENSSON (kds):
          </note>
          <note>
            Fru talman! Hans Göran Franck har frågat mig vilka åtgärder regeringen
            ämnar vidta, som stöd för de fackliga fri- och rättigheterna i
            Indonesien, med anledning av arresteringar av fackliga ledare
            i
          </note>
          <note>
            Indonesien.
          </note>
          <note>
            Bakgrunden till Hans Göran Francks fråga är att ledaren för det
            oberoende fackförbundet SBSI -- på engelska heter organisationen
            Indonesian
          </note>
          <note>
            Prosperous Labour Union -- Mochtar Pakpahan, den 9 februari arresterades
            tillsammans med två kolleger. Gripandena skedde två dagar före
            en av
          </note>
          <note>
            SBSI utlyst generalstrejk. De tre gripna har, enligt vad jag
            erfarit, frisläppts. Huruvida de kommer att ställas inför rätta
            synes i dag oklart. Mot bakgrund av det ålderdomliga lagrum från
            kolonial tid som de anklagas för att ha brutit mot skulle en rättegång
            enligt mitt förmenande te sig märklig. Lagrummet förbjuder, som
            jag har förstått saken, offentlig kritik mot regeringen.
          </note>
          <note>
            Läget på det arbetsrättsliga området i Indonesien har på senare
            tid uppmärksammats alltmer i den internationella bevakningen av
            Indonesien. Endast ett fackförbund är godkänt i Indonesien, nämligen
          </note>
          <note>
            SPSI, eller All Indonesia Workers Federation, som står regeringen
            nära. Det oberoende SBSI har hittills förvägrats registrering
            som fackförbund.
          </note>
          <note>
            Fru talman! Såsom har framgått upprepade gånger i mina svar här
            i kammaren, på frågor om just mänskliga rättigheter i Indonesien,
            anser jag att våra möjligheter ökar att påverka dessa frågor,
            allteftersom vår dialog med Indonesien fördjupas och breddas.
            Detta gäller även förhållanden inom arbetsrättens område. Förutom
            vid bilaterala samtal med indonesiska företrädare, där frågor
            om mänskliga rättigheter är ett återkommande inslag, agerar vi
            tillsammans med andra länder i multilaterala forum. Vid det nyligen
            avslutade MR-
          </note>
          <note>
            kommissionsmötet tog Sverige upp bl.a. den fortsatta förekomsten
            just av godtyckliga frihetsberövanden i Indonesien. Självfallet
            skall vi även fortsättningsvis utnyttja dessa kanaler för att
            söka påverka utvecklingen i positiv riktning för de mänskliga
            inklusive de fackliga fri- och rättigheterna i Indonesien.
          </note>
          <note>
            Jag vill i detta sammanhang erinra om vårt MR- och demokratibistånd
            såsom medel att främja dessa frioch rättigheter. Ett sådant exempel
            är vårt pågående samarbete med det indonesiska rättshjälpsinstitutet
            YLBHI, som i sin verksamhet bl.a. ägnar sig åt arbetsrättsliga
            frågor. För övrigt erbjuder också vårt stöd via svenska enskilda
            organisationer möjligheter till påverkan på området. Jag vill
            här särskilt nämna LO/TCO:s biståndsnämnd, som genom
          </note>
          <note>
            Byggnadsinternationalen ger ett välkommet utbildningsstöd till
            det från den indonesiska staten oberoende indonesiska byggnads-
            och träindustriförbundet. Det är min förhoppning att dessa typer
            av insatser skall komma att spela en växande roll inom ramen för
            vårt biståndssamarbete.
          </note>
          <note>
            Fru talman! Låt mig även begagna detta tillfälle till att notera
            några visserligen små men uppmuntransvärda steg i positiv riktning
            som den indonesiska regeringen vidtagit på senare tid. Det gäller
            t.ex. vissa lättnader i bestämmelserna för att sluta kollektivavtal
            liksom en höjning av de lagstadgade minimilönerna. Man skall inte
            underskatta den ekonomiska tillväxtens betydelse för att förbättra
            rättsläget på den indonesiska arbetsmarknaden. Tvärtom ger ju
            bl.a. den ekonomiska dynamiken hopp om en fortsatt demokratiutveckling
            samt bättre förhållanden för den indonesiska arbetskraften och
            dess fackliga frioch rättigheter.
          </note>
          <note type="speaker">
            Anf. 54 HANS GÖRAN FRANCK (s):
          </note>
          <note>
            Fru talman! Jag tackar för svaret. Det är åtskillig tid sedan
            jag ställde frågan, men nu kommer ett utförligt svar.
          </note>
          <note>
            Av särskild betydelse är att SBSI:s ledare har arresterats. Han
            har nu enligt uppgift frigetts, men en rättegång synes vara förestående.
            Här fordras ett kraftfullt agerande från det internationella samfundets
            och från regeringarnas sida för att få ett stopp på dessa arresteringar.
            Det sker ständiga arresteringar av fackliga aktivister runt om
            i
          </note>
          <note>
            Indonesien. Det har förekommit mycket allvarliga fall, där t.o.m.
            en facklig aktivist blev torterad till döds. Det skedde i maj
            1993. Man måste med kraft fördöma dessa allvarliga övergrepp.
          </note>
          <note>
            Vidare måste det klart uttalas att det inte är tolerabelt att
            en fri fackföreningsrörelse inte tillåts.
          </note>
          <note>
            Därför måste det svenska kravet bli att detta oberoende fackförbund
            genast får möjlighet att fritt verka i Indonesien.
          </note>
          <note>
            I övrigt vill jag fästa statsrådets uppmärksamhet på det faktum
            att USA i februari gav Indonesien en sexmånadersfrist när det
            gäller att iaktta fackliga fri- ochrättigheter och arbetsrättsliga
            regler. Detta amerikanska agerande borde Sverige stödja.
          </note>
          <note type="speaker">
            Anf. 55 Statsrådet ALF SVENSSON (kds):
          </note>
          <note>
            Fru talman! Jag är naturligtvis helt överens med
          </note>
          <note>
            Hans Göran Franck när han med kraft understryker att en fri fackföreningsrörelse
            måste tillåtas. Jag är helt säker på att Hans Göran Franck känner
            till att det för närvarande pågår samarbete exempelvis mellan
            Svenska advokatsamfundet och det indonesiska rättshjälpsinstitutet
            Indonesian
          </note>
          <note>
            Leagal Aid Foundation -- känt under förkortningen
          </note>
          <note>
            YLBHI. Vi är naturligtvis engagerade i att försöka bygga ut detta
            MR-samarbete.
          </note>
          <note>
            Om det till äventyrs inte är bekant kan jag också upplysa om
            att det planeras en ny insats. SIDA
          </note>
          <note>
            överväger stöd till ett indonesiskt centrum för just
          </note>
          <note>
            MR-studier som inrättades 1992 i Jakarta och vars verksamhet
            avser forskning och information rörande MR-frågor med huvudsaklig
            fokusering på förhållandena i Indonesien. Grundare är advokat
          </note>
          <note>
            Muluya Lubis, som under tio år varit verksam inom rättshjälpsverksamheten.
          </note>
          <note>
            Jag vill alltså göra gällande att Sverige verkar och kommer att
            verka just för att främja mänskliga frioch rättigheter i olika
            sektorer inom ramen för svenskt bistånd. Biståndet till Indonesien
            är inte så stort. Det är alldeles uppenbart att det behövs.
          </note>
          <note type="speaker">
            Anf. 56 HANS GÖRAN FRANCK (s):
          </note>
          <note>
            Fru talman! Jag är mycket väl medveten om vilken roll juristorganisationer
            spelar i Indonesien. Jag sammanträffade själv med företrädare
            för dessa under besök i Indonesien förra året. Jag vet också att
            de arbetar under mycket svåra förhållanden. De behöver allt tänkbart
            materiel och moraliskt och politiskt stöd.
          </note>
          <note>
            Det avgörande är att deras arbete är så begränsat på grund av
            en hel del lagar och förordningar som gör det så svårt för dem
            att uppnå resultat. Därför är det politiska agerandet särskilt
            viktigt. Det är mycket bra om Sverige utökar sitt stöd till rättshjälp
            i Indonesien. I stora delar av Indonesien kan man inte täcka behovet
            av rättshjälp -- inte minst i fackliga tvister.
          </note>
          <note type="speaker">
            Anf. 57 Statsrådet ALF SVENSSON (kds):
          </note>
          <note>
            Fru talman! De politiska signalerna från svenskt håll är mycket
            entydiga. Vi vill med det bistånd vi ger verkligen understödja
            arbetet för mänskliga frioch rättigheter. Av de 6,7 miljoner svenska
            kronor som utgjorde biståndet budgetåret 1992/93 är nära nog hela
            summan inriktad just på verksamhet för att stödja respekten för
            fri- och rättigheter. Det existerar helt riktigt mycket begränsade
            kunskaper om dessa, och förståelsen för dem är liten.
          </note>
          <note>
            Fru talman! Det är vår avsikt att, i den mån vi hittar öppna
            kanaler, utöka och stärka just den typen av bistånd.
          </note>
          <note type="speaker">
            Anf. 58 HANS GÖRAN FRANCK (s):
          </note>
          <note>
            Fru talman! Jag nämnde i tidigare inlägg USA:s agerande. Jag
            hade under mitt besök i Indonesien också tillfälle att hålla flerfaldiga
            överläggningar med företrädare för USA.
          </note>
          <note>
            Jag undrar därför om regeringen stöder det amerikanska agerandet.
            USA avser att dra in handelsförmåner om det inte sker förbättringar
            när det gäller fackliga fri- och rättigheter och den arbetsrättsliga
            lagstiftningen.
          </note>
          <note type="speaker">
            Anf. 59 Statsrådet ALF SVENSSON (kds):
          </note>
          <note>
            Fru talman! Min uppfattning är att det är klokt att hålla öppet
            fönster mot den indonesiska regeringen. Jag tror att jag har meddelat
            min uppfattning tidigare i resonemang med Hans Göran
          </note>
          <note>
            Franck. Vi skall komma ihåg -- vi som för resonemanget känner
            till det väl -- att det rör sig om en stormakt. Det är inte så
            enkelt för ett litet land som Sverige att tala med väldig makt
            och myndighet visavi Indonesien. Jag tror däremot att vi kan påverka
            i den verksamhet vi nu är involverade i. Jag tycker att det är
            det vi skall fortsätta med.
          </note>
          <note type="speaker">
            Anf. 60 HANS GÖRAN FRANCK (s):
          </note>
          <note>
            Fru talman! Jag har själv tillsammans med svenska riksdagsledamöter
            från andra partier än mitt eget varit inblandad i diskussioner
            och dialog inte bara med den indonesiska regeringen utan också
            med en rad andra myndigheter. Självfallet skall dialogen fortsätta,
            men det viktiga i sammanhanget är att man inte når resultat utan
            att den indonesiska regeringen sätts under starkare press. Det
            är det som den amerikanska regeringen har insett. Det är därför
            de pressar på.
          </note>
          <note>
            Det vore märkligt om den svenska regeringen inte politiskt vill
            stödja det amerikanska agerandet. Jag tycker att det finns all
            anledning till det. Jag vill för egen del säga att det är värt
            allt tänkbart stöd.
          </note>
          <note type="speaker">
            Anf. 61 Statsrådet ALF SVENSSON (kds):
          </note>
          <note>
            Fru talman! Det är alldeles klart att intentionerna bakom det
            amerikanska agerandet överensstämmer med våra intentioner, nämligen
            att vi vill ha en annan situation och en annan respekt för mänskliga
            fri- och rättigheter.
          </note>
          <note>
            Jag tror att Hans Göran Franck och jag är överens om att det
            också gäller att se till att man håller sig med en någorlunda
            konsistent Asienpolitik.
          </note>
          <note>
            Mänskliga fri- och rättigheter kränks ju icke enbart i Indonesien
            utan dess värre också runt om i Asien.
          </note>
          <note>
            Policyn från vårt håll -- det är förstås i synnerhet min personliga
            uppfattning jag gör mig till tals för --
          </note>
          <note>
            är att det är klokare för ett land som Sverige att hålla fönstret
            öppet och försöka påverka än att attackera på ett sätt så att
            man måste vända landet eller länderna ryggen.
          </note>
          <note>
            Överläggningen var härmed avslutad.
          </note>
          <note>
            13 § Svar på fråga 1993/94:405 om nordiska närradiostationer
          </note>
          <note>
            Anf. 62 Kulturminister BIRGIT FRIGGEBO
          </note>
          <note>
            (fp):
          </note>
          <note>
            Fru talman! Stina Eliasson har frågat om jag är beredd att ta
            initiativ till en lagändring som underlättar samkörning mellan
            närradiostationer i de nordiska ländernas gränsområden.
          </note>
          <note>
            Bakgrunden till frågan är de planer som finns på samarbete mellan
            närradion i Gäddede och närradion i Lierne på den norska sidan
            av gränsen.
          </note>
          <note>
            Jag har tagit del av en skriftväxling i ämnet mellan
          </note>
          <note>
            Norsk Nærradioforbund och svenska
          </note>
          <note>
            Närradionämnden. Enligt närradioförbundet är avsikten att sändningarna
            från en sändare på den norska sidan skall vidaresändas från en
            slavsändare i Sverige. I sitt svar till förbundet skriver ställföreträdande
            direktören för Närradionämnden att närradioformen är utesluten
            om ett radiosamarbete över gränsen skall ske i form av programsamverkan.
            Orsaken är närradiolagens bestämmelse om att en sammanslutnings
            programutbud inte annat än i begränsad omfattning får innehålla
            material som inte har framtällts enbart för den egna verksamheten.
            Denna bestämmelse brukar kallas ''riksförbudet'' och spelar en
            viktig roll för att motverka en kommersialisering av närradion.
            Om programmen från en norsk radiostation skall återutsändas från
            en sändare i
          </note>
          <note>
            Sverige är bedömningen att det krävs lagstiftning eller beslut
            av regeringen.
          </note>
          <note>
            Radiolagsutredningen, som har till uppgift att genomföra en teknisk
            översyn av rundradiolagstiftningen, väntas lämna sitt slutbetänkande
            i vår. När betänkandet föreligger räknar jag med att vi kommer
            att kunna bedöma behovet av ytterligare ändringar i radiolagstiftningen.
            Jag utesluter inte att det problem som Stina Eliasson har tagit
            upp kan behandlas i det sammanhanget.
          </note>
          <note type="speaker">
            Anf. 63 STINA ELIASSON (c):
          </note>
          <note>
            Fru talman! Jag ber att få tacka för svaret, som är mycket positivt.
            Den skriftväxling som nämns har också jag tagit del av, och jag
            har talat med människor i Gäddede som är särskilt involverade.
          </note>
          <note>
            Det finns en grupp människor som knogar på med närradio på ett
            mycket beundransvärt sätt. De ser närradion som ett led i den
            byutveckling som folk i
          </note>
          <note>
            Gäddede i Jämtlands län arbetar med.
          </note>
          <note>
            Som jag har nämnt i min fråga är det bara 4
          </note>
          <note>
            kilometer till norska gränsen. Människorna på båda sidor gränsen
            har mycket gemensamt. Jag kan t.ex. nämna läkare, veterinär och
            räddningstjänst.
          </note>
          <note>
            Man arbetspendlar över gränsen i båda riktningarna. Språket förenar,
            och det finns nu en stark önskan att få utveckla samarbetet i
            närradion för att helt enkelt åstadkomma en bygderadio som sträcker
            sig över landsgränserna. Enligt min mening är det självklart att
            man snarast bör försöka undanröja hindren.
          </note>
          <note>
            Det handlar alltså om aktiva människor i två glesbygdskommuner.
            De anser, inte minst i sann nordisk anda, att det vore lämpligt
            att undersöka möjligheterna att ändra reglerna så att ett samarbete
            över gränserna kan fungera.
          </note>
          <note>
            Det känns litet bakvänt att paragrafer skall hindra en praktisk
            och förnuftig samkörning mellan närradiostationerna i Gäddede
            i Jämtland på den svenska sidan och i Lierne, som ligger 4 kilometer
            därifrån, på den norska sidan.
          </note>
          <note>
            Jag tycker att de avslutande meningarna i svaret är mycket positiva
            -- kulturministern sade att hon inte utesluter att de problem
            som jag tagit upp kan behandlas i sammanhanget. Jag hoppas att
            det ligger mycket i ''inte utesluter'', så att jag kan komma hem
            med ett positivt besked.
          </note>
          <note>
            Överläggningen var härmed avslutad.
          </note>
          <note>
            14 § Svar på fråga 1993/94:411 om flyktingpolitiken
          </note>
          <note>
            Anf. 64 Kulturminister BIRGIT FRIGGEBO
          </note>
          <note>
            (fp):
          </note>
          <note>
            Fru talman! Hans Göran Franck har frågat mig vilka konkreta åtgärder
            regeringen avser att vidta för att säkra en generös och human
            flyktingpolitik och rättstillämpning. Hans Göran Franck nämner
            ett antal områden där han menar att politiken kan kritiseras.
            Bl.a. anförs att viseringsinstrumentet används för att begränsa
            asylrätten, att praxis skärpts i asylärenden, att barn behandlas
            inhumant och att Sverige internationellt inte rillräckligt aktivt
            agerar mot en restriktivare flyktingpolitik.
          </note>
          <note>
            Jag håller inte med Hans Göran Franck om att
          </note>
          <note>
            Sverige för närvarande bedriver en inhuman flyktingpolitik. Tvärtom
            förhåller det sig så att
          </note>
          <note>
            Sverige gör betydande insatser för människor som är i behov av
            skydd. Däremot känner jag, liksom många andra, en oro inför uppgifterna
            om en hårdnande rättstillämpning från myndigheternas sida vid
            bedömningen av asylansökningar.
          </note>
          <note>
            När det gäller påståendet att viseringsinstrumentet används så
            att asylrätten begränsas förmodar jag att
          </note>
          <note>
            Hans Göran Franck tänker på viseringsbeslutet från förra sommaren
            för bosnier. Jag anser det principiellt vara fel att använda viseringsinstrumentet
            för att försvåra för människor att ansöka om asyl, men likväl
            anser jag att nämnda viseringsbeslut var oundvikligt. Vi befann
            oss i ett exceptionellt läge. Situationen för de ca 40 000 asylsökande
            bosnierna på flyktingförläggningarna började förra våren att bli
            alltmer ohållbar. Det var av humanitära skäl nödvändigt att ge
            dessa människor besked i tillståndsfrågan. För oss var den självklara
            slutsatsen att ge dem permanenta uppehållstillstånd.
          </note>
          <note>
            Om vi som enda land hade beslutat om detta och samtidigt fortsatt
            hålla gränsen helt öppen hade vi med stor säkerhet på kort tid
            fått ta emot ytterligare kanske några hundra tusen flyktingar
            från ex-
          </note>
          <note>
            Jugoslavien. En sådan påfrestning skulle Sverige inte på ett
            acceptabelt sätt ha klarat av.
          </note>
          <note>
            Man skall dessutom ha i åtanke att viseringsbeslutet inte innebar
            något tvärstopp för invandring från
          </note>
          <note>
            Bosnien. Sedan beslutet fattades i juni 1993 har ca
          </note>
          <note>
            5 500 ex-jugoslaver, varav hälften från Bosnien, kommit till
            Sverige som asylsökande. Takten har ökat under de senaste veckorna,
            och det har i genomsnitt kommit ett par hundra per vecka.
          </note>
          <note>
            Därtill kommer kvotflyktingar och anhöriga.
          </note>
          <note>
            En annan fråga som Hans Göran Franck tar upp är att rättstillämpningen
            skulle ha blivit alltmer restriktiv. Jag tar dessa signaler på
            allvar. Därför har sedan tidigare utredare tillsatts för att undersöka
            hur det verkligen förhåller sig. Deras betänkande kommer att överlämnas
            nu i april. Och om det bekräftar att praxis har skärpts kommer
            jag att vidta åtgärder. I sammanhanget bör nämnas att det normalt
            inte är regeringen som fattar beslut i enskilda asylärenden, utan
            Invandrarverket och
          </note>
          <note>
            Utlänningsnämnden. Myndigheterna kan när de vill ha vägledning,
            överlämna ärenden till regeringen. Regeringen har dock, enligt
            utlänningslagen, själv inte möjlighet att ta initiativ till ett
            sådant överlämnande. Jag kommer att verka för att regeringen i
            framtiden ges ökade möjligheter att leda praxisbildningen i asylärenden.
          </note>
          <note>
            Jag vill dock poängtera att regeringen, i de ärenden som har
            överlämnats, haft en generös inställning.
          </note>
          <note>
            Som exempel kan nämnas beslutet att bosnier samt somalier från
            södra Somalia får stanna permanent, att en mer generös praxis
            har införts för ryska judar och för framför allt barn med starkt
            vårdbehov.
          </note>
          <note>
            När det gäller barn är det viktigt att alltid pröva om de har
            egna individuella asylskäl och inte enbart utgå från föräldrarnas
            situation. Det är också väsentligt att alla de humanitära skäl
            som finns i ett ärende beaktas. T.ex. kan hänsyn tas till lång
            väntetid. Det kan finnas anledning att nu överväga att väntetiderna
            får större genomslag. Jag kommer att föreslå regeringen att föreskriva
            att barnfamiljer som har varit i Sverige under en lång tid och
            rotat sig här skall få uppehållstillstånd.
          </note>
          <note>
            Avslutningsvis vill jag kommentera Hans Göran
          </note>
          <note>
            Francks påståenden att Sverige inte tillräckligt aktivt agerar
            mot en alltmer restriktiv flyktingpolitik i Europa. Av naturliga
            skäl är det svårare för Sverige att påverka i dessa frågor så
            länge vi står utanför den europeiska unionen.
          </note>
          <note>
            Sverige kommer förhoppningsvis att inom kort vara medlem, och
            då kommer vi att verka för att största möjliga öppenhet skall
            råda även vid EU:s yttre gränser. EU får inte bli en gemenskap
            som sluter sig mot omvärlden. Det är viktigt att värna asylrätten
            inom ramen för en gemensam europeisk flyktingpolitik på Genèvekonventionens
            grund, där konventionen tillämpas med en generös tolkning.
          </note>
          <note>
            Därutöver behövs gemensamma överenskommelser för att också ge
            skydd åt bl.a.
          </note>
          <note>
            krigsflyktingar. Som Hans Göran Franck väl vet har
          </note>
          <note>
            Sverige under de senaste åren arbetat intensivt i såväl Europarådet,
            ESK som UNHCR med frågor rörande vikten av att ta gemensamt ansvar
            för flyktingar mellan de europeiska länderna.
          </note>
          <note type="speaker">
            Anf. 65 HANS GÖRAN FRANCK (s):
          </note>
          <note>
            Fru talman! Jag tackar för det utförliga svaret. Jag uppskattar
            att statsrådet i svaret har framfört en hel del självkritiska
            anmärkningar och även synpunkter på vilka förändringar som skall
            kunna komma till stånd.
          </note>
          <note>
            Jag vill för egen del tala om vilka åtgärder som jag nu tycker
            är de viktigaste. Det gäller att upprätthålla en generös tillämpning
            av gällande asylregler. De får inte begränsas.
          </note>
          <note>
            ''The benefit of the doubt'' måste upprätthållas.
          </note>
          <note>
            Det är angeläget att regeringen verkligen iakttar att det under
            senare tid har syndats alltför mycket mot denna regel. Jag anser
            att de erfarenheter som vi nu har klarlägger att det är nödvändigt
            att regeringen tar ett betydligt större ansvar för praxisbildningen
            och att den genomförs snarast. Det rör sig om att ha en strikt
            tillämpning av konventionsgrundande rättsregler om att inte utvisa
            någon som riskerar att bli utsatt för tortyr eller annan brutal
            behandling, oavsett om det rör sig om Peru, Kurdistan, Kosovo
            eller något annat land. På denna punkt har det, enligt många rapporter,
            syndats i betänklig grad.
          </note>
          <note>
            När det gäller viseringsinstrumentet vill jag inte diskutera
            det förflutna. Men jag anser att en omprövning av användandet
            av viseringsinstrumentet, som otvivelaktigt får effekter på asylrätten,
            bör ske snarast möjligt.
          </note>
          <note>
            Anf. 66 Kulturminister BIRGIT FRIGGEBO
          </note>
          <note>
            (fp):
          </note>
          <note>
            Fru talman! Hans Göran Franck gick delvis igenom de besked som
            har lämnats i svaret. De innehåller en rad olika åtgärder för
            att uppnå det som vi är överens om, nämligen att asylrätten skall
            kunna värnas. En av delarna är frågan om hur praxis skall bildas.
            Nu finns den nya Utlänningsnämnden, varifrån vi inte riktigt har
            fått fulla erfarenheter av hur det har fungerat. Ett av syftena
            med
          </note>
          <note>
            Utlänningsnämnden var ju att få en enhetlig praxis.
          </note>
          <note>
            Det är mycket möjligt att sådan har uppnåtts, men enhetligheten
            som sådan kan i något eller några fall också ha inneburit att
            några har fått avslag som i liknande situationer tidigare hade
            fått bifall av regeringen. Det är självklart att det finns anledning
            att se efter hur praxisbildningen skall gå till, när
          </note>
          <note>
            Utlänningsnämnden nu har varit i kraft en tid. Jag redovisar
            också i svaret att vi redan har påbörjat ett sådant arbete.
          </note>
          <note>
            Jag delar inte Hans Göran Francks uppfattning att man i många
            fall har återsänt personer som riskerar tortyr. Jag är helt övertygad
            om att myndigheterna är mycket vaksamma på det området.
          </note>
          <note type="speaker">
            Anf. 67 HANS GÖRAN FRANCK (s):
          </note>
          <note>
            Fru talman! När det gäller praxisbildningen vore det av intresse
            att veta hur och när statsrådet tänker handlägga frågan.
          </note>
          <note>
            Jag nämnde ett antal länder där det föreligger påtagliga risker
            för tortyr och annan brutal behandling. Jag skall inte gå in på
            några individuella fall, även om jag skulle kunna göra det med
            hänsyn till många brev och annan information som jag har. På den
            här punkten är det mycket angeläget att iaktta betydligt större
            restriktivitet och att i tvivelsmål hellre fria än fälla.
          </note>
          <note>
            Vad sedan gäller hur man skall kunna agera på det internationella
            planet, syftar jag på att Sverige framför allt skall föregå med
            gott exempel. Det är den viktigaste insatsen vi kan göra. Jag
            tror också att det är särskilt viktigt att få alleuropeiska organ
            att ta itu med de här frågorna, t.ex. Europarådet och ESK.
          </note>
          <note>
            Anf. 68 Kulturminister BIRGIT FRIGGEBO
          </note>
          <note>
            (fp):
          </note>
          <note>
            Fru talman! Jag tror också att det goda exemplet har stor betydelse.
            Om man uppträder bra själv, kan man naturligtvis också försöka
            att få andra med sig. Jag är helt övertygad om att de mycket kraftfulla
            aktiviteter som Sverige har ägnat sig åt --
          </note>
          <note>
            där jag själv har deltagit i stor utsträckning under de senaste
            åren -- har uppmärksammats bland de personer som sysslar med de
            här frågorna.
          </note>
          <note>
            Vi kan med ganska gott samvete hänvisa till alla de insatser
            som vi gör, dels för flyktingarna här i
          </note>
          <note>
            Sverige, t.ex. att bosnierna har fått stanna här permanent, dels
            genom att delta i internationella operationer, t.ex. i Jugoslavien.
          </note>
          <note>
            En del länder säger att de är närvarande militärt och satsar
            mycket på humanitär hjälp, och de tror att de därmed är befriade
            från att ta det gemensamma ansvaret för flyktingarna. Då kan vi
            från Sveriges sida säga att vi är aktiva på alla områden, inklusive
            att ta ansvar för flyktingarna.
          </note>
          <note type="speaker">
            Anf. 69 HANS GÖRAN FRANCK (s):
          </note>
          <note>
            Fru talman! De svenska insatserna skall alls inte underskattas,
            men nu gäller det hur man på ett bättre sätt skall kunna få till
            stånd större insatser i hela Europa och en bättre ansvarsfördelning.
          </note>
          <note>
            I måndags lade jag fram en rapport i Europarådet, bl.a. med ett
            förslag om en europeisk flyktingkommission, i nära samverkan med
          </note>
          <note>
            UNHCR och med en hög kommissionär för just
          </note>
          <note>
            Europa. Jag tror att Europarådet är det bästa organet, med hänsyn
            till den tradition som finns där, de konventioner som finns där,
            men också att det är det mest omfattande organet med erfarenhet.
          </note>
          <note>
            I det här läget gäller det naturligtvis också att beakta de problem
            som finns. Vi bör ordentligt utöka informationen, här och utomlands,
            om att
          </note>
          <note>
            Sverige inte tar emot ekonomiska invandrare annat än i undantagsfall.
            Jag tror att den informationen är för dålig och för svag.
          </note>
          <note>
            Anf. 70 Kulturminister BIRGIT FRIGGEBO
          </note>
          <note>
            (fp):
          </note>
          <note>
            Fru talman! Det är bra att vi på olika fronter, både som parlamentariker
            och som regeringsledamöter, drar åt samma håll i internationella
            sammanhang.
          </note>
          <note>
            Även regeringen har varit aktiv i Europarådet. Det ledde så småningom
            fram till ett moraliskt och politiskt åtagande från de västeuropeiska
            länderna att ha en beredskap att också ta emot flyktingar.
          </note>
          <note>
            Visserligen kan man säga att den resolution som antogs var något
            urvattnad, men den var en bra början.
          </note>
          <note>
            Vi har också, som Hans Göran Franck väl vet, lagt fram ett mer
            framåtsyftande förslag inom ramen för
          </note>
          <note>
            ESK. Där har nu frågan om en gemensam överenskommelse i Europa
            för ansvarstagande för flyktingar vid massflyktssituationer kommit
            upp på dagordningen, och det har i sin tur lett till att EU
          </note>
          <note>
            har börjat behandla de frågorna.
          </note>
          <note type="speaker">
            Anf.71 HANS GÖRAN FRANCK (s):
          </note>
          <note>
            Fru talman! Jag tar fasta på statsrådets ord. Jag vet att hon
            är engagerad och intresserad av att medverka till bra internationella
            och europeiska uppgörelser.
          </note>
          <note>
            Jag vill i mitt avslutande inlägg säga att jag också tror att
            det är nödvändigt att förstärka vår egen apparat. Det har riktats
            mycket kritik mot
          </note>
          <note>
            Invandrarverket. Det är inte fråga om att göra någon stor och
            genomgripande utredning, men det behövs förstärkningar, också
            i ledningen. Jag tror att det både i ledningen och i arbetet ute
            på fältet är nödvändigt att dra in de humanitära organisationerna
            i långt större utsträckning.
          </note>
          <note>
            Till slut vill jag fråga statsrådet Friggebo: Är inte uppgifterna
            nu så stora och så omfattande att vi bör agera för att få en minister
            som uteslutande ägnar sig åt invandrarfrågor och flyktingpolitik?
          </note>
          <note>
            Anf. 72 Kulturminister BIRGIT FRIGGEBO
          </note>
          <note>
            (fp):
          </note>
          <note>
            Fru talman! Flyktingmottagandet och våra myndigheter har utsatts
            för mycket stora påfrestningar under de senaste åren. Det finns
            inga statliga myndigheter som har genomgått sådana förändringar
            under mycket kort tid. Jag tycker att man har klarat det bra.
            Dessutom pågår det ju en upprustning och en decentralisering inom
          </note>
          <note>
            Invandrarverket, som jag tror är bra. Det hindrar inte att saker
            och ting kan göras bättre.
          </note>
          <note>
            Hans Göran Franck önskade att de humanitära organisationerna
            skulle få mer inflytande. Det är precis det som nu sker, genom
            det beslut som fattades här i riksdagen i förra veckan. Ideella
            organisationer skall kunna driva förläggningsverksamhet på entreprenad.
            Ett annat exempel är Invandrarverkets mycket fina avtal med
          </note>
          <note>
            88 olika organisationer runt om i landet, som skall hjälpa till
            med kontaktverksamhet och fungera som guider in i det svenska
            samhället, för de flyktingar som nu flyttar ut i kommunerna, bl.a.
            bosnier. Det visar på en väldigt stor öppenhet från
          </note>
          <note>
            Invandrarverkets sida.
          </note>
          <note>
            Överläggningen var härmed avslutad.
          </note>
          <note>
            15 § Svar på fråga 1993/94:388 om skatteavdrag för sponsring
            av kultur
          </note>
          <note type="speaker">
            Anf. 73 Statsrådet BO LUNDGREN (m):
          </note>
          <note>
            Fru talman! Birgitta Wistrand har frågat mig vilka åtgärder jag
            avser att vidta för att sponsring av kultur skall bedömas på samma
            sätt som sponsring av idrott.
          </note>
          <note>
            Birgitta Wistrand gör gällande att sponsring av kultur i avdragshänseende
            bedöms hårdare än sponsring av idrott. Enligt Birgitta Wistrand
            står detta inte i överensstämmelse med att regeringen i skilda
            sammanhang uppmuntrar kulturinstitutioner att -- om möjligt --
            samverka med sponsorer för att finansiera sin verksamhet.
          </note>
          <note>
            Det finns inga särskilda bestämmelser om avdragsrätt för sponsring
            i skattelagstiftningen.
          </note>
          <note>
            Däremot finns ett uttryckligt avdragsförbud för gåvor. Utgifter
            för sponsring kan dock, med hänsyn till goodwill- och reklamvärde,
            betraktas som avdragsgill driftkostnad enligt allmänna principer.
          </note>
          <note>
            En förutsättning för avdragsrätt torde vara att sponsorn, bidragsgivaren,
            får -- och utnyttjar -- en motprestation som står i rimlig proportion
            till insatsen. Värdet av eventuell uppmärksamhet i massmedierna
            torde beaktas vid den bedömningen.
          </note>
          <note>
            Huruvida sponsringen avser idrott eller kultur har alltså i och
            för sig ingen som helst betydelse. Det avgörande för avdragsrätten
            är värdet av motprestationen. Utan motprestation blir bidraget
            att anse som en gåva och alltså inte avdragsgillt.
          </note>
          <note>
            Det är inte aktuellt att införa avdragsrätt för gåvor.
          </note>
          <note>
            Sponsorverksamhet har många gånger ett betydande goodwill- och
            reklamvärde. Detta är självfallet förklaringen till att -- som
            Birgitta
          </note>
          <note>
            Wistrand också framhåller -- en så stor del av kulturinstitutionernas
            disponibla medel kommer från andra källor än myndighetsanslag.
          </note>
          <note>
            Avslutningsvis kan jag konstatera att det inte finns anledning
            för mig att vidta några åtgärder på området.
          </note>
          <note type="speaker">
            Anf. 74 BIRGITTA WISTRAND (m):
          </note>
          <note>
            Fru talman! Först får jag väl tacka för svaret, även om det gjorde
            mig mycket besviken.
          </note>
          <note>
            Skatteministern sade att det saknar betydelse om det är fråga
            om idrott eller om kultur, men jag vet ju att det har stor betydelse.
            Jag undrar om skatteministern verkligen känner till hur läget
            är i dag för åtminstone några av de stora kulturinstitutionerna.
            De har fått stora sponsoranslag, och nu visar det sig att anslagen
            inte är avdragsgilla för sponsringsföretagen. Man kan ju se vad
            det kommer att betyda för framtiden.
          </note>
          <note>
            Jag vet ju att det har varit få, om ens något avslag, när det
            gäller sponsring av idrott. För mig som tycker att kultur är åtminstone
            lika värdefullt som idrott är detta väldigt oroande.
          </note>
          <note>
            Det är några saker som jag skulle vilja fråga om.
          </note>
          <note>
            Den första frågan gäller det som nämns flera gånger i svaret,
            nämligen motprestation. Vem är det som fäller avgörandet när det
            gäller motprestation? Hur stor skall denna vara för att inte bidraget
            skall anses som en gåva? Jag tror att skatteministern säkert känner
            till att företag inte ger några gåvor, utan de ger bara till sådant
            där de kan räkna med att få någonting tillbaka. Den gamla tidens
            mecenater finns inte. Därför är det väldigt synd att det inte
            finns någonting om sponsring i skattelagstiftningen.
          </note>
          <note>
            Det vore kanske värt att infoga en liten rad om vad motprestationen
            skall bestå av och vem som fäller avgörandet. Är det bara en skönsmässig
            bedömning? Hur kommer det sig att de stora sponsringsaktiviteterna
            plötsligt inte är avdragsgilla? Jag är alltså oroad för många
            institutioners framtid, eftersom vi från regeringshåll räknar
            med att de skall få anslag från andra källor än från staten.
          </note>
          <note type="speaker">
            Anf. 75 Statsrådet BO LUNDGREN (m):
          </note>
          <note>
            Fru talman! Birgitta Wistrand skall inte alls vara besviken över
            svaret. Svaret innebär ju att lika regler gäller och kommer att
            gälla för både kultur och idrott. Såvitt jag kan förstå finns
            det lika stora möjligheter för kulturområdets olika institutioner
            och verksamheter att utnyttja avdragsrätten på samma sätt som
            den som köper sig en prestation kan göra. Det gäller bara att
            se till att det av det tecknade avtalet framgår att det företag
            som betalar ersättning för en prestation också får den prestationen.
            Detta kräver kanske litet kreativitet och annat, vilket jag ser
            som en förutsättning. Det skulle nog se litet illa ut med t.ex.
            tröjreklam på
          </note>
          <note>
            Operan, men det finns säkert andra möjligheter att hantera sponsringens
            kommersiella värde och därmed kunna utnyttja den generella avdragsrätt
            som gäller. Detta är vad som framgår av mitt svar.
          </note>
          <note>
            Jag delar uppfattningen att idrott och kultur hör samman. Jag
            anser att kultur är livsnödvändigt, och att idrotten är en del
            av kulturen i ett land som
          </note>
          <note>
            Sverige.
          </note>
          <note>
            Jag ser alltså inte de problem som Birgitta Wistrand ser. Jag
            utgår ifrån att det finns möjligheter att hantera detta så, att
            det blir ett ömsesidigt samarbete där bägge parter drar fördel
            av detta samarbete. Därmed uppkommer den motprestation som krävs
            för att avdragsgillhet skall gälla.
          </note>
          <note>
            Jag vill också påpeka att den effektiva beskattningen när det
            gäller bolagssektorn är ca
          </note>
          <note>
            23 %. Det innebär att det bolag som har bestämt sig för att utbetala
            10 miljoner i sponsringsanslag under ett år under förutsättning
            att detta är avdragsgillt redan har utfäst sig att ge 7,7 miljoner,
            om sponsringen nu inte skulle vara avdragsgill. Det finns en tendens
            att man tror att det som är avdragsgillt gäller hela beloppet.
            Så är det alltså inte.
          </note>
          <note type="speaker">
            Anf. 76 BIRGITTA WISTRAND (m):
          </note>
          <note>
            Fru talman! Det är inte utan skäl som jag är oroad, utan det
            finns ju skäl till min oro. Skatteministern sade att det inte
            finns någon anledning att vidta några åtgärder. Det fungerar tydligen
            inte med de avtal som är slutna och de pengar som man trodde skulle
            bli skattebefriade. Då frågar jag återigen:
          </note>
          <note>
            Vem är det som avgör vad som är en rimlig motprestation? Det
            måste ju göras i ett senare skede. När avtalet slöts ansåg man
            att det var fråga om en rimlig motprestation. Efteråt kommer skattemyndigheterna
            in och säger att det inte var någon skälig motprestation. Det
            är så dags då. Jag återkommer till frågan: Vem avgör vad som är
            en skälig motprestation? Är det skattemyndigheten eller företagen
            och kulturinstitutioner som avgör detta?
          </note>
          <note type="speaker">
            Anf. 77 Statsrådet BO LUNDGREN (m):
          </note>
          <note>
            Fru talman! Jag har tagit emot en del uppvaktningar i detta ärende.
            Speciellt när det rörde sig om en institution gällde beloppet
            10
          </note>
          <note>
            miljoner. Redan vid uppvaktningen kunde vi konstatera att debatten
            handlade om de resterande
          </note>
          <note>
            2,3 miljonerna som utgör avdragsbeloppet, inte de
          </note>
          <note>
            7,7 miljonerna som ligger i botten och som företaget uppenbarligen
            är berett att betala ut utan att få någon avdragsrätt.
          </note>
          <note>
            Det är självklart att det är skattemyndigheterna --
          </note>
          <note>
            liksom senare de olika skattedomstolarna -- som har att pröva
            frågan om motprestationen är att anse som rimlig för det belopp
            som man lägger ut. Detta gäller såväl idrott som kultur. Skulle
            en idrottsförening få ersättning och sedan inte i något avseende
            använda företagsnamnet i reklam eller marknadsföring, är ersättningen
            inte heller avdragsgill. I varje omfattande eller mindre omfattande
            samarbete av det här slaget går det naturligtvis att hitta en
            teknik för att se till att bägge parter får ut någonting av samarbetet.
            Därmed uppkommer också en motprestation.
          </note>
          <note type="speaker">
            Anf. 78 BIRGITTA WISTRAND (m):
          </note>
          <note>
            Fru talman! Då återkommer jag till min fråga. Det är alltså inte
            de två parterna som avgör vad som är en skälig motprestation,
            utan det är någon annan som står utanför och som kommer in flera
            år senare. Det är detta som har blivit problemet.
          </note>
          <note>
            Om man ser till projektet Den svenska historien, som har levt
            på sponsorpengar, och bedömer efteråt att motprestationen inte
            var tillräcklig, försvinner också dessa pengar. Men då är de 11
          </note>
          <note>
            miljonerna redan slut. Vem skall då stå för de 2,3
          </note>
          <note>
            miljonerna?
          </note>
          <note type="speaker">
            Anf. 79 Statsrådet BO LUNDGREN (m):
          </note>
          <note>
            Fru talman! Birgitta Wistrand och jag är säkert överens om att
            vi inte kan överlåta bedömningen av en skattefråga till två parter
            som träffar ett avtal.
          </note>
          <note>
            Det skulle innebära att Birgitta Wistrand och jag skulle kunna
            göra en mängd trevliga transaktioner som vi upplevde som avdragsgilla.
            Till sist skulle vi inte betala någon skatt alls. Det måste naturligtvis
            göras en bedömning av skattemyndigheterna, som görs när deklarationerna
            granskas. Det kan också bli fråga om en senare kontroll.
          </note>
          <note>
            När det gäller Den svenska historien och de 11
          </note>
          <note>
            miljonerna förutsätter jag att man har funderat kring vad skattelagstiftningen
            kräver för att avdragsrätt skall föreligga. Då vet de företag
            som är involverade och som har sin kompetens på skatteområdet
            att det krävs en motprestation av ungefär motsvarande omfattning.
            Man har då säkert sett till att få den motprestationen. Det får
            i alla fall jag förutsätta. Om man inte har gjort det, vilket
            jag inte har den ringaste aning om, får dessa företag naturligtvis
            inte göra de avdrag som är värda 2,5 miljoner. Det är ju det beloppet
            som det rör sig om, inte om de 11 miljonerna.
          </note>
          <note>
            Men återigen: Samma regler gäller, och de är principiellt riktiga.
            Det finns ingen anledning att ändra dessa.
          </note>
          <note type="speaker">
            Anf. 80 BIRGITTA WISTRAND (m):
          </note>
          <note>
            Fru talman! Jag talade tidigare om att man kanske kunde tänka
            sig någon liten mening om sponsring i skattelagstiftningen för
            att uppmärksamma den här frågan. Det rör sig ju om en verksamhet
            som är ny och starkt växande. Vill vi att företag skall göra transaktioner
            av det här slaget, är det viktigt att man har klara spelregler.
            Min erfarenhet är att spelreglerna är mycket oklara beroende på
            var i landet företaget är beläget och vilket slags företag det
            rör sig om. Som det är nu uppmuntrar man inte till den här typen
            av verksamhet. Klara spelregler och långsiktighet är vad företagen
            behöver för att de skall ställa upp för våra kulturinstitutioner.
          </note>
          <note type="speaker">
            Anf. 81 Statsrådet BO LUNDGREN (m):
          </note>
          <note>
            Fru talman! Jag är övertygad om att Birgitta
          </note>
          <note>
            Wistrand inte menar att vi skall införa en paragraf om att det
            som kallas för sponsring alltid skall vara avdragsgillt. Det måste
            också finnas med en prestation någonstans.
          </note>
          <note>
            Då har vi redan kommit i det läget att någon skall avgöra prestationen.
            Det kan inte vara parterna själva utan skattemyndigheterna som
            gör det.
          </note>
          <note>
            Klarare regler än dem som i dag existerar kan man knappast åstadkomma.
            Det kan naturligtvis inträffa vid taxering av olika slag att man
            ursprungligen kommer fram till olika slutsatser i olika delar
            av landet. Det är därför som vi har en enhetlighet så att man
            via Riksskatteverket kan få en lika bedömning. Varje gång man
            anser att ens rätt är trätt för när har man möjlighet att gå vidare
            till skattedomstolarna för att få frågan prövad. Det finns ett
            antal rättsfall som man kan utgå ifrån i det sammanhanget.
          </note>
          <note>
            Jag menar att de regler som vi nu har är till fyllest --
          </note>
          <note>
            vi är ju överens om att en prestation skall göras --
          </note>
          <note>
            och innebär att sponsring kan utnyttjas i ett samarbetsavtal,
            med den avdragsrätt som följer av att man har gjort en tillräcklig
            prestation.
          </note>
          <note>
            Överläggningen var härmed avslutad.
          </note>
          <note>
            16 § Svar på fråga 1993/94:396 om olympiska vinterspel år 2002
          </note>
          <note type="speaker">
            Anf. 82 Statsrådet BO LUNDGREN (m):
          </note>
          <note>
            Fru talman! Berit Andnor påstår i sin fråga till mig att uppmaningar
            har riktats till representanter för
          </note>
          <note>
            Östersund och Åre kommuner att dra tillbaka kommunernas ansökan
            om statlig garanti för olympiska vinterspel år 2002 och frågar
            om detta innebär att regeringen avser att avslå ansökan om statlig
            garanti.
          </note>
          <note>
            Berit Andnors påstående är felaktigt. Varken regeringen eller
            tjänstemän i regeringskansliet har uppmanat Östersund och Åre
            kommuner att dra tillbaka sin ansökan om statlig garanti för de
            olympiska vinterspelen år 2002.
          </note>
          <note>
            Ansökan från kommunerna om statlig garanti bereds för närvarande
            i regeringskansliet.
          </note>
          <note>
            Regeringens beslut kommer att meddelas vid ett senare tillfälle.
          </note>
          <note type="speaker">
            Anf. 83 BERIT ANDNOR (s):
          </note>
          <note>
            Fru talman! Jag får tacka statsrådet Lundgren för svaret på min
            fråga. Jag tycker att det var föredömligt klarläggande när det
            gäller bakgrunden, som jag tagit upp i min fråga.
          </note>
          <note>
            Bakgrunden är den oro som företrädare för
          </note>
          <note>
            Östersunds och Åre kommuner och representanter för OS-kommittén
            har känt sedan de, enligt vad de själva uppfattade, uppmanades
            att ta tillbaka ansökan om statlig garanti för att arrangera de
            olympiska vinterspelen. Det är bra att kunna konstatera att det
            tydligen rör sig om ett missförstånd. Det kan dock te sig märkligt
            att flera personer samtidigt säger sig vara utsatta för exakt
            samma sorts -- som det nu visar sig -- missförstånd.
          </note>
          <note>
            Det kan vi i och för sig lämna därhän. Det viktiga är framtiden,
            vad som gäller framöver.
          </note>
          <note>
            Den ansökan om statlig garanti för de olympiska vinterspelen
            som har lämnats in är ett resultat av ett mycket långsiktigt och
            seriöst arbete från
          </note>
          <note>
            Jämtlands län och de berörda kommunerna. Det finns ett stort
            engagemang för vinterspelen.
          </note>
          <note>
            Östersund har tidigare kandiderat till de olympiska spelen 1994
            och 1998. Riksdagen har i de fallen beslutat om statlig garanti,
            så även tidigare när det gällde Falun och Åre.
          </note>
          <note>
            Kampanjerna för vinterspelen har upplevts som mycket positiva
            i länet. Vi ser att de olympiska vinterspelen är ett medel för
            att tillgodose hela landets intresse för utveckling och internationell
            förankring. De olympiska spelen är kanske de mest lönsamma och
            en av de största regionalpolitiska satsningar som någonsin har
            diskuterats och kommer att diskuteras för Jämtlands del.
          </note>
          <note>
            Betydelsen av olympiska vinterspel i Åre får inte underskattas.
          </note>
          <note>
            Min fråga till statsrådet är om statsrådet har för avsikt att
            lämna en proposition till riksdagen i denna fråga och om den i
            så fall är positiv.
          </note>
          <note type="speaker">
            Anf. 84 Statsrådet BO LUNDGREN (m):
          </note>
          <note>
            Fru talman! Min inställning till ansökan om att få arrangera
            olympiska spel i Sverige -- det må gälla vinter- eller sommarspel
            -- är i grunden positiv. Det vi måste göra vid varje sådant här
            tillfälle är att ta hänsyn till de ekonomiska konsekvenserna.
            Det är alldeles uppenbart att man i Norge ursprungligen inte räknade
            med ett underskott på drygt 4
          </note>
          <note>
            miljarder kronor, som belastar de norska skattebetalarna. Det
            är viktigt att man från början är medveten om de ekonomiska konsekvenserna
            och tar hänsyn till dem.
          </note>
          <note>
            De tidigare ansökningar som kommit in från
          </note>
          <note>
            Östersund och Åre har inte varit tillräckligt bra i sina ekonomiska
            kalkyler. De underskott som budgeterats har i realiteten inte
            varit framräknade på ett sätt som jag tycker att man borde ha
            gjort.
          </note>
          <note>
            Nu har det lämnats in en ansökan som jag upplever som rak, ärlig
            och bra. Jag har uppdragit åt en tidigare tjänsteman på Finansdepartementet
            att, med utgångspunkt från de remissvar som vi har fått in, göra
            en beräkning av hur mycket vinterspelen skulle kosta. Jag har
            noterat i ansökan att det förutsätts från kommunerna att staten,
            skattebetalarna i hela Sverige, skall täcka underskottet. Ingenting
            täcks direkt av kommunerna där uppe. Det är en sak som naturligtvis
            måste diskuteras med kommunerna.
          </note>
          <note>
            Man har kommit fram till en kostnad för spelen på knappt tre
            och en halv miljard. Det vi nu gör i departementet är att fortsätta
            beredningsarbetet med utgångspunkt i att klara ut hur mycket av
            dessa
          </note>
          <note>
            3,5 miljarder statsverket med automatik kommer att få tillbaka,
            dvs. vilka investeringar skulle göras i Östersund och Åre som
            annars inte skulle komma till stånd. Till den del dessa investeringar
            ger upphov till mervärdesskatt som annars inte skulle ha betalats
            in och till den del det också ger inkomster och arbetsgivaravgifter
            som annars inte skulle ha betalats in bör man kunna räkna av detta.
          </note>
          <note>
            Det innebär att summan automatiskt blir lägre.
          </note>
          <note>
            Sedan får man göra en bedömning om det som återstår är tillräckligt
            för att man skall lämna garantin. Denna prövning håller vi på
            med för närvarande.
          </note>
          <note type="speaker">
            Anf. 85 BERIT ANDNOR (s):
          </note>
          <note>
            Fru talman! Jag instämmer naturligtvis till fullo med statsrådet
            när han säger att det är viktigt att ha riktiga kalkyler och att
            vi verkligen vet vad ett olympiskt vinterspel egentligen skulle
            kosta. Jag förutsätter också att de kraven ställs från regeringens
            och riksdagens sida.
          </note>
          <note>
            Den kalkyl som har lämnats från Östersund och
          </note>
          <note>
            Åre uppfyller, som statsrådet mycket riktigt säger, dessa krav.
            Jag har också tagit del av Krister
          </note>
          <note>
            Wadelius rapport i denna fråga. Man kan konstatera att han gör
            en i mina ögon positiv bedömning av ansökan och menar att den
            är realistisk och uppfyller de krav som kan ställas på en redogörelse
            av kostnader och intäkter. I vissa delar finns det kanske olika
            uppfattningar. Vi kan vara överens om att det finns en del osäkerheter
            i kalkylerna.
          </note>
          <note>
            Det som är viktigt och som jag tar fasta på i statsrådets svar
            är den positiva grundinställning som statsrådet nu visar. Jag
            hoppas verkligen att det kommer en positiv proposition från regeringen
            i denna fråga.
          </note>
          <note type="speaker">
            Anf. 86 Statsrådet BO LUNDGREN (m):
          </note>
          <note>
            Fru talman! Min positiva grundsyn har jag haft under en lång
            tid både i oppositionsställning och nu i regeringsställning. Men
            som jag sade är det fråga om en avvägning av hur mycket vi i dagens
            situation anser att vi från skattebetalarnas sida kan gå med på
            att riskera att förlora.
          </note>
          <note>
            Om vinterspelen skulle föranleda kostnader på låt oss säga 10
            miljarder kronor, tror jag att vi skulle vara överens om att vi
            inte kan acceptera det. Om vi skulle komma fram till att de inte
            kostar någonting alls, skulle vi med glädje säga ja. Nu ligger
            beloppet någonstans där emellan, ett lägre belopp. Det gäller
            för mig, regeringen och sedan för riksdagen, om riksdagen får
            ta ställning, att avväga om det belopp det kan röra sig om är
            rimligt, dvs. att se vad man kan få in ytterligare efter de automatiska
            effekter som följer av investeringar och annat, vad man kan få
            in regionalpolitiskt, genom positiva effekter för näringsliv,
            turism och annat sådant. Det är den bedömningen som vi naturligtivs
            också måste göra.
          </note>
          <note>
            Överläggningen var härmed avslutad.
          </note>
          <note>
            17 § Svar på fråga 1993/94:399 om byalagens ansvar för vandringsleder
            m.m.
          </note>
          <note type="speaker">
            Anf. 87 Statsrådet GÖREL THURDIN (c):
          </note>
          <note>
            Fru talman! Magnus Persson har frågat vilka åtgärder som behöver
            vidtas för att allemansrätten inte skall hotas. Det är enligt
            frågeställarens mening inte rimligt att bl.a. byalag åläggs ett
            ökat ansvar för människor som vandrar utefter leder som anlagts
            och underhålls av byalag och andra frivilliga. Frågan har föranletts
            av att byalag av markägare presenterats nyttjanderättsavtal med
            förslag till att byalagen skall ansvara för skada genom brand
            eller annan skada föranledd av ledens anläggande, skötsel eller
            dess nyttjande.
          </note>
          <note>
            Principen att alla skall ha tillgång till naturen enligt allemansrätten
            är grundläggande. Regeringen har i proposition 1993/94:117 Inkorporering
            av
          </note>
          <note>
            Europakonventionen och andra fri- och rättighetsfrågor föreslagit
            ett grundlagsskydd av allemansrätten.
          </note>
          <note>
            Statens naturvårdsverk har i meddelande 4/1978
          </note>
          <note>
            Vandringsleder i låglandsterräng sammanställt råd och synpunkter
            för planering av vandringsleder.
          </note>
          <note>
            Där föreslås t.ex. kommunen som lämplig huvudman för drift och
            underhåll av en färdig led, eftersom kommunen ansvarar för övriga
            friluftsanläggningar.
          </note>
          <note>
            I många län är länsstyrelsen huvudman. I vissa län finns kanske
            fritidsstiftelser med en verksamhet som kan göra dem lämpade att
            ta driftsansvaret för en vandringsled. Vidare anförs att planeringen
            av vandringsleder i vissa fall har komplicerats av att markägare
            inte har sin skog brandförsäkrad och att de anser att riskerna
            för skogsbrand ökar med tillkomsten av en vandringsled. Grundprincipen
            bör enligt Naturvårdsverket vara att markägaren hålls skadeslös
            vid en eventuell brand på leden. Vill huvudmannen inte stå risken
            för brand i oförsäkrad skog finns möjligheten att teckna särskild
            skogsbrandförsäkring för en zon runt leden.
          </note>
          <note>
            Jag vill gärna stryka under att det ideella arbete som utförs
            av byalag och andra med anläggande och underhåll av vandringsleder,
            grillplatser m.m. har stort värde.
          </note>
          <note>
            Samtidigt är det onekligen så, att en vandringsled gör ett område
            mer tillgängligt för allmänheten än det har varit tidigare. Markägaren
            förfogar över marken genom sin äganderätt. Det kan också vara
            rimligt att den markägare som upplåter sin mark till en vandringsled
            inte själv behöver stå risken för att brand uppstår vid en anlagd
            eldstad.
          </note>
          <note>
            Det kan därför vara lämpligt att -- även om en ideell förening
            ansvarar för den praktiska skötseln av en vandringsled -- ha en
            annan huvudman som ansvarar för eventuella kostnader.
          </note>
          <note type="speaker">
            Anf. 88 MAGNUS PERSSON (s):
          </note>
          <note>
            Fru talman! Jag tackar statsrådet för svaret på min framställda
            fråga. Anledningen till att jag ställde frågan var den oro som
            utbröt bland de närmast berörda, de som slitit och kämpat för
            att iordningställa dessa stigar och leder i våra finnbygder.
          </note>
          <note>
            Först trodde jag inte att det var sant att villkoren plötsligt
            skulle förändras. Men så småningom förstod jag att koncernen menade
            allvar.
          </note>
          <note>
            Jag har förståelse för att de närmast sörjande fick skrämselhicka
            i samband med att bolaget krävde garantier för att skogsmarken,
            med en bredd av 500
          </note>
          <note>
            m på var sida, skulle vara försäkrad av ingen mindre än dem som
            frivilligt röjt och svettats för att få till stånd de stigar och
            leder som vittnar om våra förfäders gärningar på nära håll.
          </note>
          <note>
            Nu hänvisar statrådet till Naturvårdsverket och säger att grundprincipen
            bör vara att markägaren hålls skadeslös vid en eventuell brand
            på leden.
          </note>
          <note>
            Marken och skogen i dessa skogsbygder har en gång köpts för en
            spottstyver av skogsfinnar, torpare och småbönder. Dessutom är
            de som färdas på dessa stigar inga pyromaner. Egentligen borde
            man kunna säga att skogsägaren får lov att vidkännas ett visst
            ansvar.
          </note>
          <note>
            Fru talman! Där det inte finns stiftelser som vare sig kan eller
            vill åta sig ett driftansvar kvarstår alltjämt frågetecken efter
            dagens debatt. Det vore därför bra att få veta om statsrådet delar
          </note>
          <note>
            Naturvårdsverkets något i mitt tycke enögda syn på frågan.
          </note>
          <note>
            Om det inte finns någon huvudman som åtar sig de kostnader som
            en eventuell brandförsäkring innebär, vad händer då, fru talman?
            Bolaget har ju en gång sagt okej. Mig veterligen har ej heller
            någon skogsbrand uppstått i närheten av dessa vandringsleder.
            Det finns fortfarande en del frågetecken, och jag ser gärna att
            jag får en konkretisering.
          </note>
          <note type="speaker">
            Anf. 89 Statsrådet GÖREL THURDIN (c):
          </note>
          <note>
            Fru talman! Jag har full förståelse för både Magnus
          </note>
          <note>
            Perssons och de ideellt arbetande människornas oro. För oss som
            lever i skogsbygder -- och kanske även annorstäders -- är det
            av stor betydelse att kunna vandra genom skogsområden. Det är
            också av stor betydelse att det finns anordningar längs sådana
            leder. Det leder också ofta till större säkerhet med tanke på
            bl.a. brand.
          </note>
          <note>
            Men i vårt land gäller en äganderätt. Vi har också regler som
            säger att om någon åstadkommer skada skall ägaren på något sätt
            erhålla ersättning för det.
          </note>
          <note>
            Vi vet också att det kan vara mycket svårt att finna ut vem som
            rår för att det börjat brinna i skogen --
          </note>
          <note>
            det kan ju vara långt till möjligheter att utöva kontroll. Precis
            som man avtalar med markägare i avseenden som rör exempelvis orienteringstävlingar
            är det då bäst, tycker jag, att åstadkomma någon form av överenskommelse
            mellan markägaren och dem som tar ansvar för leden.
          </note>
          <note>
            Självfallet finns det vissa skogsägare som inte har brandförsäkrat,
            likväl som det finns de som har det.
          </note>
          <note>
            Kostnaden för dessa brandförsäkringar kan enligt
          </note>
          <note>
            Naturvårdsverket, uppgå till ungefär 250--500 kr per mil vandringsled
            för en zon på 500 meter. Det rör sig alltså kanske inte alltid
            om så väldigt stora kostnader. Då kan man fråga sig om inte kommunen,
            som har intresse av att kommuninvånarna har möjlighet att ta sig
            fram i terrängen, tar på sig huvudmannaskapet, även om det finns
            ideellt arbetande människor som sköter vandringslederna.
          </note>
          <note type="speaker">
            Anf. 90 MAGNUS PERSSON (s):
          </note>
          <note>
            Fru talman! Jag har all respekt för äganderätten osv. Men i min
            hand har jag ett avtal om intrångsersättning och annan ersättning.
            Enligt det avtalet är det byalaget som ansvarar för uppkommen
            markskada. Man framhåller särskilt:
          </note>
          <note>
            ''Leden skall ej verka hindrande på skogsbruket.''
          </note>
          <note>
            Vi talar nu om Stora Kopparberg, en koncern med ett bokslut som
            ger både koncernen och dess aktieägare åtskilligt med pengar.
            Med tanke på de stackars fattiga kommuner det rör sig om, tycker
            jag att bolaget, i det här fallet, bör respektera allemansrätten
            genom att självt ta kostnaden. Men det är knappast fråga om ett
            ständigt återupprepat problem.
          </note>
          <note>
            Vidare står det i avtalet: ''Uppstår tvist om skadeersättning
            skall skadan värderas av opartisk värderingsman på byalagets bekostnad.''
            Vet sjufaldigt hut! Det uttrycket skulle man kunna citera en sådan
            här gång, fru talman. Jag tycker faktiskt att bolaget, Stora Kopparberg,
            skall känna ett ökat ansvar för att folk vandrar i bygderna. Man
            skall inte bara skylla ifrån sig.
          </note>
          <note type="speaker">
            Anf. 91 Statsrådet GÖREL THURDIN (c):
          </note>
          <note>
            Fru talman! Jag har inte sett det avtal som Magnus
          </note>
          <note>
            Persson åberopar. Jag har inte heller för avsikt att här kommentera
            enskilda avtal. Men naturligtvis är det alltid bäst om man på
            något sätt kan komma överens. Jag vet inte vilken inställningen
            är från
          </note>
          <note>
            Stora Kopparbergs sida vid en diskussion där även kommunen skulle
            vara inblandad.
          </note>
          <note>
            Samtidigt håller jag med Magnus Persson. Om skogsbolaget säger
            att det vill ha ersättning för skada som uppkommer genom brand
            måste man ju veta vem som åstadkommit branden. Man måste också
            veta att branden började där vandringsleden går fram. Sådana frågor
            kan vara nog så svåra att avgöra om skogen brinner på stora områden
            och om man inte hunnit konstatera att några människor befunnit
            sig där.
          </note>
          <note>
            Frågan går inte att lösa med mindre än att inblandade parter
            i samhället sätter sig ned och diskuterar för att komma överens.
            Allemansrätten är så formulerad att vi skall kunna respektera
            varandra och lita på varandra. Det är vad den handlar om.
          </note>
          <note type="speaker">
            Anf. 92 MAGNUS PERSSON (s):
          </note>
          <note>
            Fru talman! Vi skall alla slå vakt om allemansrätten. Vi skall
            slå vakt om den om vi är t.ex. riksdagsledamöter, om vi är statsråd
            och om vi är företrädare för bolag. Men samtidigt som man vill
            att Europakonventionen skall grundlagsskydda allemansrätten är
            det viktigt att det från statsrådets och från lagstiftarnas sida
            klart sägs ifrån att bolagen skall känna sitt ansvar. De skall
            inte ensidigt lasta över ansvaret på de stackars människor som
            jobbat och svettats dag och natt för att iordningsställa vandringsleder.
            De har gjort det i tron att den ursprungliga överenskommelsen
            gäller.
          </note>
          <note>
            Det är inte riktigt snyggt handlat, fru talman, att bolaget sedan
            kommer och talar om försäkringar osv.
          </note>
          <note>
            Det finns all anledning att statsrådet håller tummen på bolagen
            och att det förs dialoger. Naturligtvis tycker jag att man skall
            diskutera, men det skall det också göras från statsrådets sida.
            Det vore bra om man från lagstiftarnas sida starkt markerar att
            allemansrätten har kommit för att stanna.
          </note>
          <note type="speaker">
            Anf. 93 Statsrådet GÖREL THURDIN (c):
          </note>
          <note>
            Fru talman! Jag har många gånger markerat allemansrättens betydelse.
            Jag markerar också äganderättens betydelse i en demokrati som
          </note>
          <note>
            Sverige.
          </note>
          <note>
            Alldeles nyligen har jag suttit med många företrädare för samhället
            och diskuterat allemansrätten, även kopplad till turismen och
            till friluftslivet. Vid det tillfället fanns inga från skogsägarna
            med. Men om detta problem upplevs som stort får vi sätta oss ned
            tillsammans med de berörda för att fundera på hur konflikten kan
            lösas, detta för att man inte skall bli förhindrad att ta sig
            fritt fram i skogen i de områden där man varit van vid att kunna
            göra det, där man t.ex. kunnat inrätta leder med rastplatser.
            Det tycker jag är lika viktigt som Magnus Persson tycker.
          </note>
          <note type="speaker">
            Anf. 94 MAGNUS PERSSON (s):
          </note>
          <note>
            Fru talman! Jag är mera nöjd med svaret nu med tanke på vad statsrådet
            sade i sitt sista inlägg. Det går att få en dialog och diskussion.
            Vi kan då vara överens om att säga till alla berörda parter att
            de skall känna sitt ansvar. Jag tror att vi är en bit på väg.
            Det är viktigt med denna debatt och att alla känner sitt ansvar
            för allemansrättens status i framtiden.
          </note>
          <note>
            Överläggningen var härmed avslutad.
          </note>
          <note>
            18 § Svar på fråga 1993/94:408 om miljöprövning av timmertransporter
            på landsväg
          </note>
          <note type="speaker">
            Anf. 95 Statsrådet GÖREL THURDIN (c):
          </note>
          <note>
            Fru talman! Birgitta Hambraeus har frågat mig om regeringen överväger
            att pröva Trätåg AB:s planer att föra över timmertransporter från
            tåg till lastbil enligt 4 kap. 2 § naturresurslagen.
          </note>
          <note>
            Tillståndsprövning enligt 4 kap. naturresurslagen skall göras
            av nya anläggningar som räknas upp i 1
          </note>
          <note>
            §, t.ex. järn- och stålverk, massafabriker, råoljeraffinaderier
            och cementfabriker. Det kan också göras efter beslut av regeringen
            enligt 2 § av andra anläggningar eller åtgärder som kan antas
            få betydande omfattning eller bli av ingripande beskaffenhet.
            På detta sätt prövas etablering av industrianläggningar m.m. med
            hänsyn till hushållningen med landets mark- och vattentillgångar.
            Prövningen avser således anordning av anläggningar och verksamheter,
            och bestämmelsen möjliggör därför inte en prövning av den överföring
            av timmertransporter från tåg till lastbil som Birgitta Hambraeus
            avser.
          </note>
          <note type="speaker">
            Anf. 96 BIRGITTA HAMBRAEUS (c):
          </note>
          <note>
            Fru talman! Jag ber att få tacka statsrådet för svaret på min
            fråga.
          </note>
          <note>
            Statsrådet säger att det inte bara är anläggningar utan också
            åtgärder som kan antas få betydande omfattning eller bli av ingripande
            beskaffenhet som kan prövas enligt 4 kap. 2 §. Riksdagens utredningstjänst
            har studerat denna fråga. De har sagt att detta medför att beslutet
            inte kan prövas, men själva verksamheten som har blivt en följd
            av beslutet kan prövas. Det är väl litet juridiskt kryptiskt.
            Jag skulle vilja vädja till statsrådet att ännu en gång se efter
            om det inte finns någon möjlighet.
          </note>
          <note>
            Riksdagen fattade förra veckan återigen ett beslut om det trafikpolitiska
            systemet. Det skall inrättas till minsta möjliga samhällsekonomiska
            kostnad och vara kretsloppsanpassat. Miljöhoten skall angripas
            på bred front.
          </note>
          <note>
            Det är invecklat att följa upp beslutet. Många departement och
            utskott är inblandade.
          </note>
          <note>
            Riksdagens revisorer har på uppmaning av trafikutskottet börjat
            titta på frågan. Det gäller även driften av anläggningarna.
          </note>
          <note>
            Riksdagens beslut följs inte av samhället.
          </note>
          <note>
            Utvecklingen går precis åt motsatt håll. Allt fler transporter
            går över från den miljövänliga järnvägen till vägar. Därför vill
            jag gärna höra om inte statsrådet tror att det finns en möjlighet
            att tillämpa den lag som finns för att miljöpröva den verksamhet
            som blir konsekvensen av beslutet.
          </note>
          <note>
            Miljödepartementet har ju det övergripande ansvaret.
          </note>
          <note type="speaker">
            Anf. 97 Statsrådet GÖREL THURDIN (c):
          </note>
          <note>
            Fru talman! Utan att uttala mig i det enskilda ärendet anser
            jag att det från miljö- och samhällsekonomisk synpunkt är olyckligt
            om företagsbeslut medför ökad miljöpåverkan. Så långt är vi helt
            överens.
          </note>
          <note>
            Regeringen arbetar på en överföring av godstransporter från väg
            till järnväg. Det framgår av infrastrukturpropositionen. Med hjälp
            av denna stora satsning på järnvägsinvesteringar och andra förbättringar
            på området ökas kapaciteten och effektiviteten på järnvägar. Det
            borde egentligen möjliggöra det omvända beslutsfattandet.
          </note>
          <note>
            4 kap. i lagen gäller anläggningar som skall ta mark i anspråk
            för verksamheten. 4 kap.
          </note>
          <note>
            naturresurslagen är inte tillämplig för redan befintliga anläggningar
            och verksamheter. Då är miljöskyddslagen tillämplig och även
          </note>
          <note>
            Koncessionsnämndens verksamhet.
          </note>
          <note>
            Det måste också vara ett ansvar för näringslivet att bidra till
            att uppfylla miljömålen. Jag tänker på
          </note>
          <note>
            Rio-konferensen. Representanter för internationella handelskammaren
            träffades och kom överens om ganska hårda krav på skogsindustrin.
            Vi strävar efter ett samhälle som i ökad grad självt ansvarar
            för och använder miljökonsekvensbeskrivningar. Det har tagit sig
            uttryck i en strävan efter strategiska beslut med policykaraktär
            och en bedömning av konsekvenserna för miljön.
          </note>
          <note>
            Nu finns det företag som antar egna Agenda 21-
          </note>
          <note>
            mål. Det är miljöprogram för nästa århundrade.
          </note>
          <note>
            Det är då ganska märkligt att de fattar sådana beslut utan att
            ha gjort miljökonsekvensbeskrivningar. Så långt kan jag sträcka
            mig i att uttala mig om det beslut vi nu diskuterar.
          </note>
          <note type="speaker">
            Anf. 98 BIRGITTA HAMBRAEUS (c):
          </note>
          <note>
            Fru talman! Det är mycket värdefullt att få höra vad statsrådet
            tänker.
          </note>
          <note>
            Vad jag förstår har de berörda storföretagen farit illa av de
            dåliga rykten de har fått på grund av deras miljöagerande. Frivilliga
            organisationer på kontinenten har fört fram förslag om att bojkotta
            företagsprodukter osv. Företagen har ett intresse i dessa frågor.
          </note>
          <note>
            Miljödepartementet har ju det huvudsakliga ansvaret. Jag undrar
            om det inte skulle vara ett direkt stöd för företagen om regeringen
            hittar ett sätt att kunna pröva vad företagen gör. Då skulle företagen
            kunna säga till aktieägarna -- eller vem det är de nu redovisar
            inför -- att här har de ett krav på sig. Om det inte finns lagar,
            måste de utformas.
          </note>
          <note>
            Samtal kan utgöra ett nog så bra påtryckningsmedel.
          </note>
          <note type="speaker">
            Anf. 99 Statsrådet GÖREL THURDIN (c):
          </note>
          <note>
            Fru talman! Jag kan se att vi måste ha mera kontakt med näringslivet
            i fråga om det miljöarbete som skall bedrivas efter Rio-konferensen.
          </note>
          <note>
            Vi har haft kontakter med alla kommuner. Det finns väl inte en
            kommun som inte arbetar på sin lokala Agenda 21. De är stolta
            över arbetet. Det finns snart inte en skola som inte har sin Agenda
            21.
          </note>
          <note>
            Det finns inte ett daghem som inte har sin Agenda
          </note>
          <note>
            21. I går besökte jag en idrottsförening som har en
          </note>
          <note>
            Agenda 21. Det finns också mängder av företag som har både miljöbokslut
            och egna Agenda 21.
          </note>
          <note>
            Jag tycker att det är viktigt att regeringen signalerar att vi
            anser att det är fråga om en kulturrevolution kopplad till miljötänkandet,
            barnen, barnbarnen och framtiden.
          </note>
          <note>
            Nu var det länge sedan vi hade kontakter i dessa frågor med ett
            samlat näringsliv. Men vi har kontakter med t.ex. Industriförbundet.
            Alla jobbar med dessa frågor. Jag vill gärna förmedla dessa signaler.
            Även näringslivet har behov av att visa att de lever upp till
            viktiga miljömål.
          </note>
          <note type="speaker">
            Anf. 100 BIRGITTA HAMBRAEUS (c):
          </note>
          <note>
            Fru talman! Jag vill verkligen instämma i det statsrådet säger.
          </note>
          <note>
            Protesterna i Dalarna är oerhört omfattande. Låt mig nämna Malung,
            Vansbro, Mora, Orsa, Rättvik,
          </note>
          <note>
            Leksand och Älvdalens kommuner. De har enhälligt protesterat
            mot att de miljövänliga timmerterminalerna läggs ned och att lastbilar
            i ökad utsträckning körs parallellt med järnvägsspåren. Det är
            upprörande.
          </note>
          <note>
            Länsstyrelsen har låtit utreda de samhällsekonomiska kostnaderna.
            De blir ungefär
          </note>
          <note>
            5 miljoner kronor om året. Det är de första preliminära uträkningarna.
          </note>
          <note>
            Lärarna har intresserat skolbarnen att använda dessa siffror
            som räkneexempel på hur mycket mer miljön kommer att förstöras
            med så och så många lastbilar, utsläpp av kvävedioxider och gaser.
            Det är fråga om en folkresning i Dalarna. Jag tycker att det borde
            motivera regeringen att ta ett samtal med de berörda bolagen och
            få dem att finna en väg att leva upp till de miljömål som jag
            är säker på att bolagen vill ha.
          </note>
          <note>
            Anf. 101 Statsrådet GÖREL THURDIN
          </note>
          <note>
            (c):
          </note>
          <note>
            Fru talman! Jag konstaterar att det är olyckligt att det inte
            hände något under 80-talet i fråga om att utveckla järnvägstransporter.
            Framför allt hände inte särskilt mycket på godssidan. Jag vet
            att skogsindustrin i Norrland har börjat använda sig av sjövägen
            för att klara tunga transporter. Det kan ju vara bra. Men själva
            timmertransporterna måste gå en bit på vägar innan de kan komma
            på en båt.
          </note>
          <note>
            Jag tycker att vi i Sverige måste arbeta mycket mera med miljökonsekvensbeskrivningar
            som tar i beaktande konsekvenser även i form av samhällskostnader,
            som har betydelse för skatteuttag och för samhällsekonomin i stort.
          </note>
          <note>
            Denna frågestund har varit till god nytta med tanke på att vi
            ständigt behöver vidga det samhällsekonomiska perspektivet.
          </note>
          <note type="speaker">
            Anf. 102 BIRGITTA HAMBRAEUS (c):
          </note>
          <note>
            Fru talman! De berörda skogsbolagen har nu mycket ambitiösa planer
            för hur de skall bruka sin skog. Det vore då ganska naturligt
            att de tog in också andra delar av sin verksamhet i miljötänkandet,
            men det har inte skett. Jag tror att ett initiativ från regeringen
            skulle vara mycket nyttigt i det sammanhanget.
          </note>
          <note>
            Det har visat sig att det är godstransporterna som är den lönsamma
            delen i järnvägstrafiken. Man undrar ibland över SJ:s och Banverkets
            taxepolitik.
          </note>
          <note>
            Är de kanske rent av bundna av bestämmelser som vi borde ändra
            på, så att de kan bli litet mera affärsmässiga och se till att
            behålla samhällsekonomiskt lönsam trafik på järnvägen?
          </note>
          <note>
            Anf. 103 Statsrådet GÖREL THURDIN
          </note>
          <note>
            (c):
          </note>
          <note>
            Fru talman! Vi talar om ett producentansvar, om att miljökostnaderna
            skall komma till uttryck även i prissättningar osv., och det är
            mycket viktigt för samhället att åstadkomma bra system som styr
            i rätt riktning, också via ekonomiska styrmedel. Priserna är ju
            i hög grad avgörande för ett företags prioriteringar. Den här
            diskussionen kommer nog att fortsätta också efter denna frågestund.
          </note>
          <note>
            Överläggningen var härmed avslutad.
          </note>
          <note>
            19 § Svar på fråga 1993/94:402 om lokala kooperativa utvecklingscentra
          </note>
          <note>
            Anf. 104 Arbetsmarknadsminister BÖRJE
          </note>
          <note type="speaker">
            HÖRNLUND (c):
          </note>
          <note>
            Fru talman! Lisbeth Staaf-Igelström har frågat mig om jag har
            för avsikt att öka stödet till lokala kooperativa utvecklingscentra
            för att den vägen ge chans till fler människor att starta kooperativ
            eller företag.
          </note>
          <note>
            Regeringen stöder sådan verksamhet i dag på i huvudsak två sätt.
            Dels disponerar
          </note>
          <note>
            Civildepartementet 4,5 miljoner kronor för detta ändamål, dels
            har regionalpolitiska medel på 1,25
          </note>
          <note>
            miljoner avsatts för särskilda kooperativa projekt inom det regionalpolitiska
            stödområdet.
          </note>
          <note>
            Jag delar Lisbeth Staaf-Igelströms positiva syn på kooperativt
            utvecklingsarbete. Jag vill också understryka behovet av rådgivning
            till det kooperativa företagandet. Regeringen kommer därför att
            fördubbla medlen för sådana insatser i det regionalpolitiska stödområdet
            till 2,5 miljoner.
          </note>
          <note>
            Jag vill också nämna att länsstyrelserna har möjlighet att med
            hjälp av det s.k. länsanslaget medverka till kooperativ utveckling
            på landsbygden.
          </note>
          <note>
            Anf. 105 LISBETH STAAF-IGELSTRÖM
          </note>
          <note>
            (s):
          </note>
          <note>
            Fru talman! Jag tackar arbetsmarknadsministern för det positiva
            svaret.
          </note>
          <note>
            Det finns flera anledningar till att jag ställt denna fråga.
            Den främsta anledningen är att vi har en alldeles för hög arbetslöshet
            i Värmland och i
          </note>
          <note>
            Sverige över huvud taget. Jag tycker därför att det är viktigt
            att vi tar till vara alla tillfällen att skapa nya arbetstillfällen,
            nya företag och nya kooperativ.
          </note>
          <note>
            Lokala kooperativa utvecklingscentra har bidragit till att skapa
            nya sysselsättningstillfällen. De har varit med om att skapa ungefär
            1 300 arbetstillfällen och ca 300 nya kooperativa företag. Detta
            visades i en utvärdering som gjordes år 1992.
          </note>
          <note>
            Det var också mycket billigt att skapa dessa arbetstillfällen.
            Enligt vad som kom fram i rapporten från Riksrevisionsverket kostade
            det ungefär 11 000 kr per arbetstillfälle.
          </note>
          <note>
            Vi har i Värmland många goda kooperativ. Vi har kooperativ på
            många områden, bl.a. ett trettiotal dagis. Vi har också kooperativ
            för arbetshandikappade, något som jag tycker är mycket positivt
            med tanke på att det gäller en grupp som har svårt att hävda sig
            på arbetsmarknaden. Vi har också kooperativ som vänder sig både
            till kvinnor och till ungdomar. Även detta tycker jag är positivt.
          </note>
          <note>
            Som jag sade är jag positiv till svaret, men jag har ytterligare
            några frågor. En fråga är: Är arbetsmarknadsministern beredd att
            utöka detta stöd även utanför det regionalpolitiska stödområdet?
          </note>
          <note>
            Civildepartementets disponibla medel, 4,5
          </note>
          <note>
            miljoner kronor, har ju legat kvar på samma summa i ett flertal
            år. Är arbetsmarknadsministern beredd att hjälpa till att höja
            den summan också?
          </note>
          <note>
            Anf. 106 Arbetsmarknadsminister BÖRJE
          </note>
          <note type="speaker">
            HÖRNLUND (c):
          </note>
          <note>
            Fru talman! Det är mycket svårt att gå in på andra ministrars
            ansvarsområden. Det har dock meddelats mig att det beloppet för
            närvarande diskuteras i näringsutskottet.
          </note>
          <note>
            Den typ av medel som jag som arbetsmarknadsminister använder,
            nämligen regionalpolitiska medel, går till stödområdet. I den
            kommande propositionen, som jag berättar litet om här, uppmanar
            jag länsstyrelserna att gå in med sina länsanslag och stödja den
            här typen företagsamhet. Jag uppskattar verkligen detta eftersom
            dessa kooperativ går in och ger en viktig närservice i de allra
            glesaste delarna av kommunen där kommunen ofta inte går in själv.
            Det är naturligtvis mycket positivt för den glesa ensidiga arbetsmarknaden
            och för de människor som behöver denna typ av service. Den kommer
            väsentligt närmare till. Därför finns det stor anledning att se
            positivt på den här verksamheten både för mig och för de olika
            länsstyrelserna.
          </note>
          <note>
            Anf. 107 LISBETH STAAF-IGELSTRÖM
          </note>
          <note>
            (s):
          </note>
          <note>
            Fru talman! Jag hoppas verkligen att det kan bli en ytterligare
            utveckling när det gäller dessa kooperativa utvecklingscentra.
            Jag hoppas att arbetsmarknadsministern, med sin positiva syn på
            dessa kooperativ, hjälper till så att det blir ytterligare medel
            till en utveckling av dem. Det är i glesbygden och på landsbygden
            som de verkligen behövs, precis som arbetsmarknadsministern säger.
          </note>
          <note>
            Jag anser också att vi skall utveckla dem ytterligare.
          </note>
          <note>
            Överläggningen var härmed avslutad.
          </note>
          <note>
            Ajournering
          </note>
          <note>
            Kammaren beslöt kl. 16.37 på förslag av talmannen att ajournera
            förhandlingarna till kl. 18.00.
          </note>
          <note>
            Återupptagna förhandlingar
          </note>
          <note>
            Förhandlingarna återupptogs kl. 18.00
          </note>
          <note>
            20 § Svar på frågorna 1993/94:401 och 406 om förslaget om en
            ny myndighet för ungdomsfrågor, m.m.
          </note>
          <note>
            Anf. 108 Civilminister INGER DAVIDSON
          </note>
          <note>
            (kds):
          </note>
          <note>
            Herr talman! Först vill jag säga att jag är glad över den uppmärksamhet
            som regeringens ungdomsproposition har fått. En av anledningarna
            till att den skrevs var just att jag ville föra upp ungdomsfrågorna
            högt upp på den politiska dagordningen. Det stora intresset för
            propositionen tyder på att det har lyckats så här långt.
          </note>
          <note>
            Ulrica Messing har frågat mig om jag som ungdomsminister avser
            att hjälpa en ny framtidstro på vägen och stödja de unga. Hon
            har också frågat mig hur landets unga kommer att märka att något
            nytt har hänt med ungdomsfrågorna genom förslaget om att en ny
            myndighet,
          </note>
          <note>
            Ungdomsstyrelsen, skall bildas.
          </note>
          <note>
            Jag besvarar frågorna i ett sammanhang.
          </note>
          <note>
            Det är mycket angelägna frågor som Ulrica
          </note>
          <note>
            Messing tar upp. Att ge ungdomarna en framtidstro som bygger
            på tilltro till den egna förmågan att påverka både sin egen och
            samhällets utveckling är en viktig uppgift för hela den vuxna
            generationen.
          </note>
          <note>
            Regeringens samlade politik går ut på att stödja ungdomars möjligheter
            till en positiv utveckling inom olika områden.
          </note>
          <note>
            För en vecka sedan har regeringen för första gången överlämnat
            en proposition om ungdomspolitik till riksdagen. I den lägger
            regeringen fram förslag till riktlinjer för ungdomspolitiken.
            Bl.a. framhålls ungdomars rätt till goda uppväxtvillkor och vikten
            av att de ges goda förutsättningar att etablera sig som vuxna.
            Betydelsen av en helhetssyn på ungdomars situation och vikten
            av att främja ungdomars personliga ansvarstagande, delaktighet
            och inflytande understryks. De stödjande insatser som bygger på
            ungdomars, föräldrars och andra närståendes engagemang lyfts också
            fram. Den statliga Ungdomsstyrelsen som kommer att ersätta
          </note>
          <note>
            Statens ungdomsråd föreslås få ett tydligare sektorsövergripande
            ansvar när det gäller att främja ungdomars villkor i samhället.
            På detta sätt framhålls vikten av att myndigheten utifrån en helhetssyn
            följer utvecklingen av ungdomars villkor och anlägger ett ungdomsperspektiv
            på frågor inom olika samhällsområden.
          </note>
          <note>
            I propositionen redovisar regeringen också olika aktuella insatser
            på ungdomsområdet. Det rör sig om satsningar för att lindra konsekvenserna
            av arbetslöshet genom ungdomspraktik och olika sysselsättningsprojekt
            för arbetslösa ungdomar.
          </note>
          <note>
            Det handlar också om nya utbildningsplatser inom olika delar
            av utbildningsväsendet och utvecklingsprojekt som går ut på ökad
            samverkan mellan offentliga och ideella insatser, bl.a. när det
            gäller verksamheter för utsatta ungdomar.
          </note>
          <note>
            Det pågår också ett utredningsarbete om ungdomars levnadsvillkor
            och framtidsutsikter, den s.k. Generationsutredningen. Det går
            bl.a. ut på att undersöka hur ungdomars etablering på arbets-
            och bostadsmarknaderna skall kunna underlättas.
          </note>
          <note>
            Regeringen följer också utvecklingen när det gäller barns och
            ungdomars villkor med anledning av de förändringar som genomförs
            i kommunerna.
          </note>
          <note>
            Socialstyrelsen har fått i uppdrag att i samverkan med Barnombudsmannen,
            Statens ungdomsråd och Statens kulturråd kartlägga hur situationen
            ser ut. Uppdraget kommer att redovisas till regeringen den 29
            mars.
          </note>
          <note>
            Sammanfattningsvis gör således regeringen en mängd insatser för
            att stödja de unga. Bara det faktum att ungdomars uppväxtvillkor
            står på den politiska dagordningen är en tydlig signal om att
            den äldre generationen bryr sig om och uppmärksammar ungdomars
            situation, behov och resurser. Men det räcker naturligtvis inte
            med offentliga insatser. Alla vi vuxna har ett ansvar för att
            ta vara på den resurs som ungdomar utgör.
          </note>
          <note>
            Samtidigt vill jag betona vikten av att också ungdomarna själva
            tar ett personligt ansvar och uppmuntras vara med att påverka
            utformningen av sin egen framtid och av samhället. En positiv
            framtidstro skapas i samverkan mellan äldre och yngre människor.
          </note>
          <note type="speaker">
            Anf. 109 ULRICA MESSING (s):
          </note>
          <note>
            Herr talman! Jag tackar statsrådet för svaret. Men jag tycker
            att de ansvariga för denna frågestund har slagit ihop de här två
            frågorna på ett märkligt sätt.
          </note>
          <note>
            Frågor som skall besvaras i ett sammanhang brukar ha en naturligt
            koppling till varandra. De brukar höra ihop. Mina två frågor till
            statsrådet hör ihop i den meningen att de berör oss unga, i övrigt
            är de helt olika. Dessutom har den tredje frågan som jag ställde
            inte kommit med därför att frågan var felformulerad.
          </note>
          <note>
            Herr talman! Jag är här i egenskap av politiker. Jag är inte
            proffs på att formulera frågor. Som politiker måste jag få möjlighet
            att ställa de frågor som jag anser är viktiga att ställa till
            vilket statsråd jag vill.
          </note>
          <note>
            Det borde ligga i allas intresse att ha en bred politisk debatt
            i den här kammaren. Jag tycker att ungdomsfrågorna alltför länge
            har hamnat vid sidan av debatten. När då regeringen äntligen lägger
            fram en ungdomsproposition -- vilket är mycket positivt -- tycker
            jag att man lyfter upp ungdomspolitiken på dagordningen skall
            det finnas utrymme för att debattera det också.
          </note>
          <note>
            Dagens unga behandlas ofta som mina frågor i denna frågestund
            -- i en enda stor grupp. Vuxna klumpar ihop alla unga och beskriver
            våra problem som rent generella och som om de omfattar och berör
            alla och är lika för alla. Så är det inte. Även unga människor
            besitter en mängd olika förutsättningar och egenskaper. De har
            olika krav och möjligheter. Även unga måste få möjlighet att gå
            sina egna vägar.
          </note>
          <note>
            Dagens unga växer upp under en tid då ungdomsåren blir allt längre.
            Många har inget jobb.
          </note>
          <note>
            De kan inte flytta hemifrån, är osjälvständiga, vänder på dygnets
            timmar och skapar sig ett eget liv vid sidan av det etablerade
            samhället och vid sidan av många vuxna. Det är ett problem. I
          </note>
          <note>
            ungdomspropositionen lyfts inte de problemen fram tillräckligt.
            Det skrivs inget om vilka konsekvenser möjligheten -- eller omöjligheten
            --
          </note>
          <note>
            att komma in på arbetsmarknaden för med sig. Det skrivs inte
            heller något om vad känslan av utanförskap för med sig. I stället
            för att föreslå nya konkreta åtgärder för att få ned ungdomsarbetslösheten
            och för att erbjuda unga möjlighet att flytta hemifrån föreslår
            statsrådet att
          </note>
          <note>
            Statens ungdomsråd skall organiseras om och i stället bli ungdomsstyrelse.
          </note>
          <note>
            Anf. 110 Civilminister INGER DAVIDSON
          </note>
          <note>
            (kds):
          </note>
          <note>
            Herr talman! Det är praktiska skäl som gör att man besvarar frågorna
            tillsammans. Det hoppas jag att
          </note>
          <note>
            Ulrica Messing kan ha överseende med. Den fråga som är felformulerad
            har jag inte fått del av så jag vet inte vad den handlar om.
          </note>
          <note>
            Framtidstro handlade frågan om. Det är viktigt att man börjar
            från början om man skall skapa framtidstro. Då handlar det om
            trygga uppväxtförhållanden för barnen, och att man succesivt ger
            dem ett ökat förtroende. Man måste våga säga: ''Det här klarar
            du av, du duger''. Då skapar man grunden till ett självförtroende
            som gör att man som ung person också klarar en del motgångar som
            man kommer att få uppleva på ett eller annat sätt i livet. Det
            måste börjas hemma, och sedan måste skolan följa upp detta. Man
            kan börja redan på lågstadiet. Man kan låta eleverna få sudda
            tavlan i början, sedan får de kanske till slut t.o.m. vara med
            och lägga schema. Det är väldigt viktigt att ge ungdomar större
            och större ansvar och att ge dem förtroende.
          </note>
          <note>
            Om man har självförtroende skapas den framtidstro som Ulrica
            Messing efterlyser. En statlig myndighet, oavsett om den heter
            Statens ungdomsråd eller Ungdomsstyrelsen kan inte ge ungdomar
            framtidstro. Det är jag väl medveten om. Men jag tror ändå att
            den här myndigheten kan bidra till samordningen som jag efterlyser.
            Det görs mängder av olika insatser inom ungdomspolitiken i dag,
            men det saknas en helhetssyn och samordning.
          </note>
          <note>
            Ungdomsstyrelsen kan betyda en del när den får den inriktningen.
          </note>
          <note type="speaker">
            Anf. 111 ULRICA MESSING (s):
          </note>
          <note>
            Herr talman! Statsrådet talar om hur viktigt det är med vuxna
            förebilder. Det håller jag med om. Det är oerhört viktigt. Men
            vi vet ju att de vuxna förebilder som många barn växer upp tillsammans
            med inte alltid är de förebilder som vi kanske skulle önska. De
            blir ännu mindre bra förebilder i den lågkonjunktur som vi lever
            mitt i. Vi ser vecka efter vecka att små barn, äldre barn och
            ungdomar far oerhört illa när familjer kommer i kläm och när arbetslösheten
            och bostadsproblemen slår rakt igenom den sociala struktur familjen
            har byggt upp tidigare.
          </note>
          <note>
            Det innebär ett oerhört ansvar för föräldrar när man lägger över
            ansvaret för hur det kommer att gå för barnen på familjen som
            de växer upp i. Det utlämnar många av de barn som vi vet växer
            upp under trassliga förhållanden. Då måste det finnas någonting
            annat. Jag vet att det är avgörande vilken bakgrund man har. Men
            det får inte vara så avgörande att vi redan från början när barnen
            är små kan bestämma oss för vilka som kommer att lyckas och vilka
            som inte kommer att lyckas.
          </note>
          <note>
            Anf. 112 Civilminister INGER DAVIDSON
          </note>
          <note>
            (kds):
          </note>
          <note>
            Herr talman! Nej, Ulrica Messing, det är precis tvärtom. Det
            är just för att kunna sätta in de stödåtgärder som krävs som man
            skall undersöka hur det ser ut i familjerna redan från början.
          </note>
          <note>
            När man får en skolklass framför sig i dag kan man ofta ganska
            tidigt se vilka barn som inte kommer att klara av framtiden.
          </note>
          <note>
            Vi har varit dåliga på att sätta in åtgärder som bygger upp nätverken
            kring familjen, föreningar och andra runt ungdomarna. Det är det
            jag hela tiden vill betona, att det är med detta som vi måste
            börja om vi skall skapa den viktiga framtidstron hos ungdomarna.
            Det är alltså precis tvärtom -- vi skall sätta in åtgärder tidigt,
            så att vi inte får den här uppdelningen.
          </note>
          <note>
            Vi följer också väldigt noga utvecklingen i kommunerna. Det är
            i dag många föräldrar, många vuxna, som mår dåligt på grund av
            de förhållanden som Ulrica Messing beskriver. Som jag sade i mitt
            svar kommer vi den 29 mars att få en rapport om hur läget är.
            Det handlar då bl.a. om barns och ungdomars situation.
          </note>
          <note type="speaker">
            Anf. 113 ULRICA MESSING (s):
          </note>
          <note>
            Herr talman! Skolan är oerhört viktig, och därför bekymrar det
            mig en hel del att vi i modern tid faktiskt går tillbaka till
            en mer traditionell och mer teoretiserande skola. Vi vet att de
            barn som man säger ''har flugor i stjärten'' -- om civilministern
            vet vad jag menar --, de som har svårt att sitta stilla, som kanske
            är litet omogna och behöver stimuleras, faktiskt får mindre utrymme
            att lära sig saker på ett annorlunda och inte så traditionellt
            sätt, vilket de kanske skulle behöva. Jag tycker att det är synd.
            Med den kunskap vi har om inlärning hos barn och ungdomar borde
            vi faktiskt kunna ta steget mot en mer modern och inte så traditionell
            skola.
          </note>
          <note>
            Statsrådet säger också att barn och ungdomar som elever i skolan
            i större utsträckning skall gå in och ta ansvar för själva skolverksamheten.
            Det tycker jag är jättebra. I SSU har vi drivit frågan om självförvaltning
            inom skolan oerhört länge, och jag välkomnar att fler gör det.
          </note>
          <note>
            Unga människor beskrivs i långkonjunkturens
          </note>
          <note>
            Sverige som en oanvänd resurs, som kommer att finnas tillgänglig
            då konjunkturen vänder. Det oroar mig litet grand att man mitt
            i en lågkonjunktur kan kosta på sig att beskriva unga människor
            som en resurs den dag då konjunkturen vänder. Men nu då?
          </note>
          <note>
            Anf. 114 Civilminister INGER DAVIDSON
          </note>
          <note>
            (kds):
          </note>
          <note>
            Herr talman! Jag håller inte med om det som Ulrica
          </note>
          <note>
            Messing säger när det gäller skolan, att vi nu går tillbaka till
            någonting mer traditionellt. Hittills har ju skolan varit väldigt
            styrd. I dag lämnar vi över ansvaret för att lägga upp undervisningen
            till kommunerna och de enskilda skolorna, och undervisningen kan
            därför läggas upp just som det passar de elevgrupper som finns
            i den enskilda skolan. Det kommer därför inte att se likadant
            ut överallt. Somliga är kanske rädda för det, men jag tror snarare
            att det kommer att leda till att de enskilda eleverna får en undervisning
            som är bättre anpassad till just dem.
          </note>
          <note>
            Jag håller helt med om att ungdomar är en resurs även när det
            är lågkonjunktur, och jag tror därför att det nu när ungdomsarbetslösheten
            är hög är viktigt att man sätter in åtgärder som kan hjälpa ungdomar
            att inte lägga av. Det finns annars en risk för att ungdomar gör
            det när de kommer bort från rutiner, osv. Det finns ett antal
            projekt som vi har satsat på av den anledningen.
          </note>
          <note type="speaker">
            Anf. 115 ULRICA MESSING (s):
          </note>
          <note>
            Herr talman! Jag tycker att skolan blir mer traditionell och
            att vi går tillbaka i utvecklingen.
          </note>
          <note>
            Framför allt ser jag att skolor runt om i kommunerna i tider
            av dålig ekonomi skär i skolans resurser. Man utökar klasserna
            storleksmässigt, och man ger mindre resurser till extrahjälp och
            stödundervisning. Det är klart att vi redan nu vet vilka barn
            som kommer att fara illa av det här och vilka barn som har förmånen
            och lyckan att ha föräldrar som kan stimulera dem och hjälpa dem
            att komma till rätta med läxläsning och sådana saker.
          </note>
          <note>
            Det slår orättvist.
          </note>
          <note>
            Det är viktigt att vi diskuterar det här. Den dagen då konjunkturen
            vänder kommer nämligen inte alla de människor i det här landet
            som under så många år har känt att de har levt ett liv vid sidan
            av det etablerade samhället, vid sidan av arbetsmarknaden och
            vid sidan av bostadsmarknaden på en gång automatiskt att känna
            att de är en del i gemenskapen.
          </note>
          <note>
            Anf. 116 Civilminister INGER DAVIDSON
          </note>
          <note>
            (kds):
          </note>
          <note>
            Herr talman! Jag vill återgå till det Ulrica Messing talade om
            tidigare, nämligen vad det betyder att ge dem som använder sig
            av en verksamhet större inflytande, det som kallas självförvaltningsorgan
            eller brukarinflytande. Jag menar att det är viktigt att vi utökar
            detta, och jag kommer den här veckan att till riksdagen överlämna
            en proposition som just tar upp de här frågorna och i vilken föreslås
            en utveckling på området. Jag tror också att ungdomar på det här
            sättet kommer att få möjlighet till ett större inflytande över
            den verksamhet som de deltar i.
          </note>
          <note>
            Vi är fullständigt överens om att det är otroligt viktigt att
            människor inte ställs vid sidan av samhället. Jag tror då att
            det är viktigt att man har sitt människovärde kopplat till någonting
            annat än förvärvsarbetet. Vi har väldigt hårt kopplat den enskilda
            människans värde till att man har ett arbete, men det är inte
            i första hand där som människovärdet ligger. Jag tror att vi borde
            diskutera den här frågan mycket mer, så att människor inte behöver
            känna att deras människovärde försvinner bara därför att de inte
            har ett förvärvsarbete.
          </note>
          <note>
            Överläggningen var härmed avslutad.
          </note>
          <note>
            21 § Svar på fråga 1993/94:403 om bostadsmarknaden och ungdomar
          </note>
          <note>
            Anf. 117 Civilminister INGER DAVIDSON
          </note>
          <note>
            (kds):
          </note>
          <note>
            Herr talman! Lars Stjernkvist har frågat mig vilka åtgärder jag
            tänker vidta för att stärka ungdomars ställning på bostadsmarknaden.
          </note>
          <note>
            Den fråga som Lars Stjernkvist tar upp är mycket viktig. Därför
            har regeringen också vidtagit olika åtgärder. Dessa insatser belyses
            i den proposition om ungdomspolitik som regeringen överlämnade
            till riksdagen förra veckan.
          </note>
          <note>
            För att lösa problemen på bostadsmarknaden måste vi föra en ekonomisk
            politik som leder till låg inflation, lågt ränteläge och därmed
            lägre bostadskostnader för alla. Men det kan också behövas åtgärder
            riktade till särskilda grupper, däribland ungdomar. Genom bostadsbidragen
            till ungdomar under 29 år, som lämnas enligt särskilda regler,
            bidrar staten till att ge ekonomiskt svaga undomshushåll möjligheter
            till bra bostäder.
          </note>
          <note>
            Möjligheten till bostadsbidrag har också förstärkts under de
            senaste åren. Förenklade regler på planoch byggområdet har också
            ökat möjligheterna att bygga billiga bostäder för ungdomar.
          </note>
          <note>
            Ungdomars inträde på bostadsmarknaden löses emellertid inte främst
            genom att de flyttar in i nyproducerade bostäder. Lösningen ligger
            snarare i att åstadkomma en ökad rörlighet på bostadsmarknaden,
            så att mindre och billiga lägenheter i det befintliga bostadsbeståndet
            blir lediga för bl.a. ungdomar.
          </note>
          <note>
            För att underlätta för ungdomar att köpa bostad, finns i dag
            två statliga premierade bosparformer för ungdomar, bosparlån inom
            ramen för allemanssparandet och sparande enligt lagen om ungdomssparande.
            Frågan om ett generellt statligt premierat bosparande utreds för
            närvarande.
          </note>
          <note>
            Det är också viktigt att konstatera att förutsättningarna för
            ungdomar att etablera sig i samhället har förändrats under senare
            år.
          </note>
          <note>
            Regeringen tillkallade därför redan i december
          </note>
          <note>
            1992 en utredning om ungdomars levnadsvillkor och framtidsutsikter
            (C 1992:07, dir. 1992:107), den s.k. Generationsutredningen. Utredningen
            skall kartlägga de hinder som finns för ungdomar att etablera
            sig på bl.a. arbets- och bostadsmarknaderna och analysera dessa
            i syfte att skaffa underlag för åtgärder som kan underlätta för
            ungdomarna att få bostäder till rimliga kostnader.
          </note>
          <note>
            Utredningen skall dessutom uppmärksamma välfärdens fördelning,
            dels mellan olika generationer, dels i ett livsperspektiv, samt
            presentera en modell för hur generationsperspektivet skall kunna
            beaktas vid politiska beslut. Utredningens resultat skall redovisas
            i juni 1994.
          </note>
          <note>
            Sammanfattningsvis har flera initiativ tagits för att stödja
            ungdomars etablering, bl.a. på bostadsmarknaden. Regeringen bör
            dock avvakta
          </note>
          <note>
            Generationsutredningens förslag innan ytterligare initiativ övervägs.
          </note>
          <note type="speaker">
            Anf. 118 LARS STJERNKVIST (s):
          </note>
          <note>
            Herr talman! Jag tackar för svaret på min fråga.
          </note>
          <note>
            Dagen efter det att statsrådet presenterade sin proposition lade
            Boverket i en rapport till regeringen fram siffror som beskriver
            vad som har hänt på bostadsmarknaden under de senaste åren.
          </note>
          <note>
            Av rapporten framgår bl.a. att vart sjuttonde hushåll i det här
            landet har tvingats sänka sin bostadsstandard under de senaste
            två åren. Vart sjuttonde hushåll kanske inte låter så mycket,
            men det motsvarar 380 000 personer. Det är emellertid oerhört
            stora skillnader mellan olika åldersgrupper.
          </note>
          <note>
            Bland personer under 24 år har var tionde tvingats sänka sin
            bostadsstandard.
          </note>
          <note>
            Det här beror naturligtvis till stor del på det som
          </note>
          <note>
            Ulrica Messing tidigare talade om, dvs. den höga ungdomsarbetslösheten,
            men jag vågar påstå att det också beror på att de besparingar
            inom boendet som har genomförts under de senaste åren --
          </note>
          <note>
            besparingar som i och för sig hade varit nödvändiga att genomföra
            även med en annan regering --
          </note>
          <note>
            ensidigt har lagts på dem som bor i hus som är byggda under de
            senaste 15 åren. Jag menar att detta inte hade varit nödvändigt.
            Det betyder att de framför allt unga människor som har skaffat
            sig en bostad under åren från mitten på 80-talet och framåt har
            fått bära en alldeles orimligt stor del av bördan. Det handlar
            i vissa fall om flera tusen kronor i ökade boendekostnader, och
            detta har inte höjda bostadsbidrag kunnat kompensera.
          </note>
          <note>
            Jag vill därför förtydliga min fråga: Är det rimligt att några
            få, och framför allt ungdomar, skall få bära en så oerhört stor
            del av bördan när vi tvingas spara på boendet? Är det rimligt
            och rättvist att de har tvingats bära en så stor del av bördan
            under de två senaste åren?
          </note>
          <note>
            Anf. 119 Civilminister INGER DAVIDSON
          </note>
          <note>
            (kds):
          </note>
          <note>
            Herr talman! Det var nödvändigt att lägga om bostadspolitiken,
            säger Lars Stjernkvist. Det var det verkligen. Den ledde till
            en mycket osund utveckling. Den yngre generationen får i dag betala
            för att den äldre generationen under 80-talet i stort sett fick
            betalt för att bo genom den utformning som t.ex. räntesubventionerna
            hade.
          </note>
          <note>
            Nu har omläggningen gjorts. Det är alltid svårt att göra sådana
            omläggningar. Det drabbar människor i övergångsskeden. Men man
            kan också se att detta är en omläggning som leder åt rätt håll.
          </note>
          <note>
            Boverket har också gjort en del andra konstateranden. Man säger
            att ränteutvecklingen lett till att subventionerna trots att de
            har minskat ger mer i nuvarande system än i det gamla. Det är
            alltså Boverket som har räknat ut det. Räntorna påverkar nu systemet.
            Det gjorde de inte tidigare.
          </note>
          <note>
            Det som är alldeles avgörande för hur det skall bli på bostadsmarknaden
            när det gäller att få fram billiga bostäder är ränteutvecklingen.
            Den har redan börjat märkas på bostadsmarknaden.
          </note>
          <note type="speaker">
            Anf. 120 LARS STJERNKVIST (s):
          </note>
          <note>
            Herr talman! Statsrådet säger att det var nödvändigt att lägga
            om bostadspolitiken. Det var nödvändigt i den meningen att med
            ett växande budgetunderskott måste man spara. Där är vi överens.
            Det är svårt att undanta en så betydande sektor som bostadssektorn
            från de besparingarna, det är rätt.
          </note>
          <note>
            Men det var inte nödvändigt att fördela dessa besparingar på
            det sätt som man gjorde. Man låter
          </note>
          <note>
            15 % av de boende bära hela bördan. Nu skall man ju inte tala
            om en kvinnas ålder, och det tänker jag inte göra. Men låt mig
            formulera det så här: Jag och statsrådet hann förmodligen skaffa
            oss bostäder innan slutet på 80-talet. För oss är risken att tvingas
            sänka vår boendestandard ungefär fem gånger så liten jämfört med
            risken för ungdomar.
          </note>
          <note>
            Vi som fattade dessa beslut -- om vi nu skall titta på det historiskt
            -- och som i så fall är skyldiga till de beslut som gick fel,
            blir i stort sett inte tvungna att betala någonting alls. Är det
            rimligt?
          </note>
          <note>
            Anf. 121 Civilminister INGER DAVIDSON
          </note>
          <note>
            (kds):
          </note>
          <note>
            Herr talman! Man kan inte fortsätta med en osund bostadspolitik,
            och den var osund -- jag upprepar det. Den var okänslig för kapitalkostnaderna
            i boendet. Bidragen var kopplade till produktionskostnaderna.
            Man kunde alltså bygga hur dyrt som helst, och så fick man bidrag
            därefter.
          </note>
          <note>
            Detta kan man inte fortsätta med, utan det måste till en omläggning.
            I samband med omläggningar drabbas människor orättvist. Jag kan
            inte svara på om det är exakt så som Lars Stjernkvist säger. Han
            nämner olika procenttal för hur det drabbar. Det är möjligt att
            det är så.
          </note>
          <note>
            Jag tror att denna omläggning var viktig att göra.
          </note>
          <note>
            Om vi nu skall diskutera hur man skall komma till rätta med detta
            -- och det är vad vi skall göra --
          </note>
          <note>
            handlar det om att vi måste få fram enklare och billigare bostäder.
            Det kan de nya byggreglerna leda till. Det kommer då i första
            hand att gynna ungdomar.
          </note>
          <note>
            Rörligheten på bostadsmarknaden är också väldigt viktig. De som
            får större familjer flyttar och lämnar efter sig billigare och
            mindre lägenheter.
          </note>
          <note type="speaker">
            Anf. 122 LARS STJERNKVIST (s):
          </note>
          <note>
            Herr talman! Regeringen är väldigt bra på att beskriva vad det
            var som gick snett. Däremot är den inte alltid så intresserad
            av att diskutera framtiden. Det var därför som jag ställde frågan.
          </note>
          <note>
            Det görs heller inte i Ungdomspropositionen, och det sägs mycket
            litet om bostadspolitiken framöver.
          </note>
          <note>
            Det är rätt som statsrådet säger. Det vi måste göra är att se
            framåt. Vi måste se hur vi skall lösa dessa problem.
          </note>
          <note>
            Så länge vi har en ryggsäck med ett stort antal oerhört dyra
            lägenheter som står tomma, kommer de ungdomar som i dag behöver
            en bostad och också de ungdomar som behöver en bostad i framtiden
            -- och de kommer förhoppningsvis att bli fler i takt med att de
            får jobb och utbildningsplatser -- inte att kunna få en bostad.
          </note>
          <note>
            Så länge vi har denna ryggsäck med dyra, tomma lägenheter --
            som är dyra på grund av de besparingar som genomförts under de
            senaste åren -- kommer man inte att våga bygga. Det gör att de
            ungdomar som nu har drabbats av ökade boendekostnader drabbas
            en gång till. Det nybyggande som skulle behövas kommer inte igång,
            eftersom vi har så många dyra, tomma lägenheter.
          </note>
          <note>
            Anf. 123 Civilminister INGER DAVIDSON
          </note>
          <note>
            (kds):
          </note>
          <note>
            Herr talman! Nyproduktionen vänder sig inte i första hand till
            ungdomar, vilka vi här diskuterar.
          </note>
          <note>
            Den är ofta dyrare än den äldre produktionen.
          </note>
          <note>
            Sedan kan jag inte hålla med Lars Stjernkvist när han säger att
            regeringen inte har gjort någonting.
          </note>
          <note>
            Den ekonomiska politiken har lett till sänkta räntor. Ingenting
            påverkar bostadskostnaderna så mycket som de sänkta räntorna.
          </note>
          <note>
            Det är få andra förändringar som påverkar den kostnad man har
            för sin bostad som att räntan sänks med en eller två procentenheter,
            och den har sänkts med mer än så. Det tycker jag ändå är viktigt
            att påpeka i detta sammanhang.
          </note>
          <note type="speaker">
            Anf. 124 LARS STJERNKVIST (s):
          </note>
          <note>
            Herr talman! Ungdomar kommer inte i första hand att flytta in
            i de nya lägenheter som byggs om det finns andra tillgängliga
            -- det är sant statsrådet.
          </note>
          <note>
            Problemet är att jag, som inte längre räknar mig till de allra
            yngsta, statsrådet och andra -- som hade förmånen att skaffa oss
            en bostad innan boendekostnaderna rusade i väg i höjden, och som
            inte har behövt vara med att betala besparingarna --
          </note>
          <note>
            kommer att kedja fast oss så länge det är så oerhört dyrt att
            flytta in i nya bostäder. Vi kommer att kedja fast oss i de lägenheter
            som vi har, vilka relativt sett blir allt billigare.
          </note>
          <note>
            Det jag begär är egentligen inte särskilt konstigt.
          </note>
          <note>
            Det jag tycker att statsrådet skulle ha föreslagit i
          </note>
          <note>
            Ungdomspropositionen är att även statsrådet, jag och alla andra
            som hann skaffa oss en bostad innan bostadskostnaderna steg på
            80-talet också är med och betalar en del av de besparingar som
            skall genomföras. Sanningen är den att jag och statsrådet inte
            har behövt betala en enda krona. Återigen: Är detta rimligt?
          </note>
          <note>
            Anf. 125 Civilminister INGER DAVIDSON
          </note>
          <note>
            (kds):
          </note>
          <note>
            Herr talman! Marknaden har nu börjat lösa en del av dessa problem.
            Det finns exempel från flera kommuner där man går in och plomberar
            ett eller två rum i stora bostäder för att upplåta dem till ungdomar.
            Då sänks naturligtvis också hyran.
          </note>
          <note>
            Om marknaden får litet större frihet, vilket den nu har fått,
            kan den också anpassa sig till den efterfrågan som finns. I dag
            finns det en stor efterfrågan på små lägenheter. Det finns lägenheter,
            och då anpassar man dem genom att t.ex. plombera rum. Det är alltså
            inte bristen på bostäder som är det stora problemet i dag, utan
            problemet är att de är för stora och för dyra.
          </note>
          <note>
            Många kommuner satsar också på speciella ungdomsbostäder. Jag
            tror att det är en framtida modell. Upplands Väsby kommun har
            här legat mycket långt framme. De har kanske en något enklare
            standard, men de är betydligt billigare än vanliga lägenheter.
            Det har nyligen invigts sådana lägenheter i Nacka, där jag bor.
          </note>
          <note>
            Detta är en utveckling som jag tror att vi kommer att se mer
            av. Efterfrågan på små, billiga bostäder finns. De kommer också
            att komma fram när produktionskostnaderna inte längre blir så
            höga av alla regler som tidigare omgärdade dem.
          </note>
          <note>
            Överläggningen var härmed avslutad.
          </note>
          <note>
            22 § Svar på frågorna 1993/94:409, 413, och 414
          </note>
          <note>
            om ungdomsarbetslösheten, m.m.
          </note>
          <note>
            Anf. 126 Civilminister INGER DAVIDSON
          </note>
          <note>
            (kds):
          </note>
          <note>
            Herr talman! Martin Nilsson har med anledning av propositionen
            om ungdomspolitik som lämnades till riksdagen förra tisdagen frågat
            mig vilka åtgärder regeringen avser vidta för att ungdomars värderingar
            och åsikter bättre skall höras i vuxenvärlden. Han har också ställt
            frågor om ungdomsarbetslösheten och lägre ingångslöner för ungdomar.
            Jag har valt att besvara dem i ett sammanhang.
          </note>
          <note>
            I den ungdomspolitiska propositionen föreslår regeringen ett
            antal riktlinjer för den framtida ungdomspolitiken. Avsikten med
            riktlinjerna är att de skall genomsyra de statliga insatserna
            för ungdomar, men de bör också kunna ge vägledning för kommuner,
            ideella organisationer och andra i deras arbete med ungdomsfrågor.
            I en av dessa riktlinjer anges bl.a. att ungdomars delaktighet
            och inflytande skall främjas. Riktlinjerna bör därmed kunna medverka
            till att ungdomars möjlighet att göra sina åsikter hörda förstärks
            på en rad områden och inom flera olika sektorer.
          </note>
          <note>
            Statens ungdomsråd har de senaste åren drivit ett utvecklingsarbete
            för att stärka ungdomars inflytande genom de s.k. demokrati- och
            träffpunktsprojekten. Dessa beskrivs i propositionen, och jag
            anser att detta arbete är värdefullt och att det bör vidareutvecklas
            i den nya myndigheten, Ungdomsstyrelsen. Jag hoppas därmed att
            erfarenheterna från projekten skall omsättas i praktisk handling
            i allt fler kommuner.
          </note>
          <note>
            Det är också angeläget att dagens regelverk förändras så att
            ungdomars möjligheter till inflytande i den kommunala verksamheten
            stärks.
          </note>
          <note>
            Genom ett ökat s.k. brukarinflytande kan bl.a.
          </note>
          <note>
            ungdomar i högre utsträckning vara med och bestämma över olika
            verksamheter. Förslag med denna inriktning kommer att presenteras
            i den proposition om lokal demokrati som regeringen kommer att
            lämna till riksdagen inom kort.
          </note>
          <note>
            Ungdomsarbetslösheten är detta självklart ett av regeringens
            högst prioriterade områden, och regeringen följer aktivt utvecklingen.
            I motsats till vad Martin Nilsson påstår i sin fråga finns det
            i dag tecken på att ungdomsarbetslöshten är på väg att minska.
            Arbetslösheten i åldern 16--24 år sjönk under det sista kvartalet
            1993 med nästan tre procentenheter eller 36 000 personer, jämfört
            med det tredje kvartalet. Vi kan nu också konstatera att den satsning
            på ungdomspraktik som regeringen gjort varit lyckosam. Enligt
            en färsk undersökning får 27 % av dem som innehar en ungdomspraktikplats
            fast arbete efter praktikperioden.
          </note>
          <note>
            Ändå är det fortfarande alltför många ungdomar som är arbetslösa.
            Det är viktigt att de under denna tid ges goda möjligheter att
            utveckla sin kompetens. Regeringen har med anledning av arbetsmarknadsläget
            därför aviserat ett antal utbildningspolitiska insatser inför
            nästa budgetår, bl.a. det s.k. tredje gymnasieåret, utbildningsplatser
            i komvux och inom folkhögskolan. Regeringen har också aviserat
            ett flertal nya insatser, bl.a. ett system med
          </note>
          <note>
            ''utbildningscheckar'', sommaruniversitet och s.k.
          </note>
          <note>
            trainee-utbildning. Totalt beräknas dessa insatser motsvara ungefär
            77 000 helårsplatser. Regeringen avser att återkomma i denna fråga
            i samband med kompletteringspropositionen. ägre ingångslöner för
            ungdomar är inte något som regeringen kan besluta om. Ingångslönerna
            bestäms genom förhandlingar mellan arbetsmarknadens parter men
            är på sikt beroende av hur tillgång och efterfrågan på arbetsmarknaden
            utvecklas.
          </note>
          <note type="speaker">
            Anf. 127 MARTIN NILSSON (s):
          </note>
          <note>
            Herr talman! Jag ber att få tacka statsrådet Inger
          </note>
          <note>
            Davidson för svaret. Även jag vill dock instämma i den kritik
            som Ulrica Messing framförde när det gäller sättet att svara på
            frågor. Jag har nu ungefär
          </note>
          <note>
            1 minut och 45 sekunder på mig att ta upp tre väsensskilda frågor.
            Det tycker jag är oerhört otillfredsställande, eftersom det är
            viktiga frågor.
          </note>
          <note>
            Det är positivt att regeringen har avlämnat en proposition om
            ungdomspolitik, och därför har jag valt att ställa dessa frågor.
            Det är mindre positivt att en hel del faktiskt saknas i ungdomspropositionen.
          </note>
          <note>
            Det är först och främst det vi skall diskutera. Lars
          </note>
          <note>
            Stjernkvist har varit inne på frågan om ungdomars möjlighet att
            få en bostad. Det gäller också ungdomars rätt till arbete.
          </note>
          <note>
            Jag skulle vilja ställa en fråga om synen på ungdomars möjligheter
            att göra sig hörda.
          </note>
          <note>
            Regeringen hänvisar till att man inom den närmaste tiden kommer
            att framlägga en proposition om lokal demokrati. Det är bra och
            viktigt att den får genomslag. Om man ser till de åtgärder som
            regeringen har genomfört, finner man synen att valfriheten skall
            dominera framför möjligheten till brukarinflytande. Det är en
            demokratisyn där man så fort ett problem uppstår går ifrån det
            och väljer någonting annat i stället för att bearbeta problemen
            där de finns. Regeringen må lägga fram så många propositioner
            den vill nästa vecka, men man har inte gjort något i övrigt.
          </note>
          <note>
            Propositionen domineras av synsättet att vuxna skall överföra
            sunda normer och värderingar till ungdomar. Jag måste protestera
            mot den beskrivningen, eftersom jag inte tror att den stämmer
            överens med vad ungdomar tycker och tänker. Jag tror inte att
            ungdomar rakt över upplever vuxenvärlden som särskilt sund.
          </note>
          <note>
            Nu har jag tio sekunder på mig för att kommentera frågan om ungdomsarbetslöshet.
            Jag konstaterar bara det faktum att det inte föreslås några nya
            åtgärder. Det finns inga förslag till konkreta åtgärder för att
            sysselsättningen inom byggsektorn och den offentliga sektorn skall
            kunna bibehållas och för att man skall klara av utbildningsgarantin.
          </note>
          <note>
            Man upprepar bara ungdomspraktiken, trots att det är en åtgärd
            som har utdömts av
          </note>
          <note>
            Arbetsmarknadsverkets chef. Det är inte särskilt starkt.
          </note>
          <note>
            Anf. 128 Civilminister INGER DAVIDSON
          </note>
          <note>
            (kds):
          </note>
          <note>
            Herr talman! Jag kan förstå frustrationen över att det finns
            så kort tid för att besvara de olika delfrågorna. Jag återkommer
            gärna i den här debatten. Man får dock ofta rekommendationen att
            man skall lägga ihop flera frågor från samma person.
          </note>
          <note>
            Det finns vissa demokratiska ideal i ett samhälle. Vi hyllar
            ett antal sådana ideal i Sverige. Dessa ideal föds man inte med.
            De måste aktivt förmedlas från en generation till en annan. Jag
            tycker att det är oerhört viktigt att lägga fast det när man talar
            om en ungdomsproposition. Alla vuxna, inte bara stat och kommun,
            har ett ansvar när det gäller att förmedla de demokratiska idealen
            som utgör en grund för hela vårt samhälle. Jag håller helt och
            hållet med om att denna kommunikation måste vara ömsesidig. Ungdomar
            har en kreativitet och ett nytänkande som fortfarande inte stelnat,
            vilket ofta sker så småningom hos oss vuxna. Därigenom kan ungdomarna
            tillföra den vuxna generationen nya idéer och ideal. När jag talar
            om förmedling av de grundläggande värderingarna menar jag de demokratiska
            idealen och den etiska grundsynen i samhället. Detta är aspekter
            som jag tycker måste få finnas med i en ungdomsproposition. Jag
            skall senare återkomma till de olika delfrågorna.
          </note>
          <note>
            När det gäller delaktighet har vi bl.a. vidtagit den åtgärd som
            jag nämnde när jag tidigare svarade om ökat brukarinflytande.
            Men det görs oerhört mycket mer. Det pågår ett antal demokratiprojekt
            som har initierats från Statens ungdomsråd, som det fortfarande
            heter. På olika sätt görs ungdomar delaktiga i de kommunala besluten.
            Jag vill gärna ta ett exempel från Krokoms kommun, där en liten
            offensiv fritidsförvaltning har visat att den kan påverka en hel
            kommun genom att medvetet driva på utvecklingen. Jag skall berätta
            vidare i mitt nästa inlägg.
          </note>
          <note type="speaker">
            Anf. 129 MARTIN NILSSON (s):
          </note>
          <note>
            Herr talman! Det finns självklart ideal som måste fostras fram
            och där vuxenvärlden har ett ansvar.
          </note>
          <note>
            Jag har inget emot att man poängterar det i en ungdomspolitisk
            proposition. Det tycker jag är en rimlig och bra avvägning. Frågan
            är bara vilka konkreta åtgärder som gäller för det motsatta. Jag
            tror inte att de flesta ungdomar upplever att det stora problemet
            är att vuxna inte kan förmedla sina värderingar till ungdomar.
            Det är snarast tvärtom så att ungdomar upplever att de inte kan
            förmedla sina värden till vuxna. Det tror jag är ett problem som
            inte tas upp.
          </note>
          <note>
            Jag skall nu inte beskylla civilministern för att det inte finns
            förslag till några konkreta åtgärder på det här området. Jag tycker
            inte heller att det finns några konkreta förslag när det gäller
            att föra över vuxenvärldens normer till ungdomsvärlden. Det finns
            bara en lång utläggning om hur viktigt det är.
          </note>
          <note>
            I sitt svar sade civilministern att man inte kan diskutera ungdomslöner.
            Vid ett flertal olika tillfällen har olika företrädare för regeringen
            gått ut och talat om vikten av lägre ingångslöner. I
          </note>
          <note>
            propositionen poängteras faktiskt att det ständigt skall finnas
            möjligheter att växla mellan lågavlönade och mera högavlönade
            yrken. Det tolkar jag som att det är en viktig signal till ungdomarna
            att det skall finnas ungdomslöner som ligger på en lägre nivå.
          </note>
          <note>
            Anf. 130 Civilminister INGER DAVIDSON
          </note>
          <note>
            (kds):
          </note>
          <note>
            Herr talman! När det konkret gäller att ge ungdomar möjlighet
            att förmedla sina värderingar till vuxenvärlden vill jag fortsätta
            att berätta om exemplet från Krokom, som jag tycker borde få många
            efterföljare. I Krokom har man antagit ett konkret samverkansprogram
            för barn- och ungdomsverksamheten. Man har bildat ett ungdomsråd
            för att se till att programmet förverkligas, och man har skapat
            en särskild ungdomstidning. På en av skolorna i kommunen,
          </note>
          <note>
            Cederbergsskolan, arbetar man med temastudier där teori och praktik
            kombineras. Eleverna får i hög grad styra undervisningen själva.
          </note>
          <note>
            Det går alltså att på olika sätt konkret släppa fram ungdomar
            och låta dem göra sin stämma hörd. Men jag tror också att enskilda
            vuxna, inte minst föräldrar, måste lära sig att lyssna på ungdomar.
            Ett av de stora problemen i dag är att ungdomar upplever att ingen
            lyssnar på dem när de behöver prata. När det gäller existentiella
            frågor och problem som de kan leva med så har de ingen vuxen i
            sin närhet som ställer upp och lyssnar. Det tycker jag är ett
            mycket stort problem.
          </note>
          <note type="speaker">
            Anf. 131 MARTIN NILSSON (s):
          </note>
          <note>
            Herr talman! Det är självfallet ganska svårt att försöka finna
            politiska beslut för att ungdomar skall höras mera och bättre
            i samhällsdebatten. Det finns dock åtgärder som man skulle kunna
            vidta, och man kan vara kritisk mot att regeringen inte har lagt
            fram några förslag. Däremot har regeringen lagt fram förslag efter
            förslag för valfrihet och mångfald. Det är i många delar en mycket
            bra utveckling. Man har dock nästan inte lagt fram några konkreta
            förslag som generellt rör samhället och ungdomars möjlighet och
            t.o.m. ansvar att vara med i den demokratiska beslutsprocessen,
            ett slags brukarinflytande. Det är bra om det kommer. I
          </note>
          <note>
            förslaget saknas t.ex. de krav på lokala skolstyrelser som tidigare
            har hörts i debatten. Det borde vara en bra sak att föra fram
            här.
          </note>
          <note>
            Så till det mera konkreta, ungdomsarbetslösheten.
          </note>
          <note>
            Här kommer inga nya förslag. Det finns inga nya förslag i ungdomspropositionen.
            Regeringen har inte aviserat några nya förslag. Det innebär de
            facto att man accepterar den öppna ungdomsarbetslösheten på 19
            % som vi har i dag.
          </note>
          <note>
            Jag tycker att det är synd att vi inte har några jobb och någon
            utbildningsgaranti.
          </note>
          <note>
            Anf. 132 Civilminister INGER DAVIDSON
          </note>
          <note>
            (kds):
          </note>
          <note>
            Herr talman! Som jag sade i mitt svar har utvecklingen nu vänt.
            Vi har nått botten. Vi är på väg uppåt. Detta gäller också ungdomsarbetslösheten.
          </note>
          <note>
            Jag vågar påstå att detta bl.a. beror på den politik som den
            här regeringen har fört. Det skapas nu nya jobb också för ungdomar.
            Det är viktigt, men jag håller med om att det finns anledning
            att också diskutera andra sätt att underlätta ungdomars inträde
            på arbetsmarknaden. Det finns i dag höga murar. Det är svårt att
            komma in på den ordinarie arbetsmarknaden. Däremot finns det ett
            starkt skydd när man väl är där.
          </note>
          <note>
            Jag har själv kommit med ett förslag som nu utreds.
          </note>
          <note>
            Det handlar om att ge ungdomar skattelättnader, i form av en
            u-skattsedel. Med den skulle de kunna erbjuda vissa tjänster inom
            hushållssektorn och bilda små bolag. Jag tror att det skulle kunna
            skapas många nya jobb den vägen.
          </note>
          <note type="speaker">
            Anf. 133 MARTIN NILSSON (s):
          </note>
          <note>
            Herr talman! Statistiken kan man självfallet läsa litet som man
            vill. Man kan konstatera att utvecklingen inte har vänt. Statsrådet
            säger att det om man jämför kvartal fyra 1993 med kvartal tre
          </note>
          <note>
            1993 har vänt. Vi vet alla att det finns stora skillnader under
            olika tider av året. Det intressanta är självfallet att jämföra
            kvartal fyra 1993 med kvartal fyra 1992. Det gör inte statsrådet,
            av förklarliga skäl. En sådan jämförelse visar nämligen inte alls
            en sådan utveckling.
          </note>
          <note>
            Det är viktigt för ungdomar att komma in på arbetsmarknaden.
            I stället för att försöka skapa riktiga jobb -- när man har tagit
            bort jobben för ungdomar -- för regeringen fram olika förslag
            som alla innebär att ungdomar på olika sätt särbehandlas.
          </note>
          <note>
            Det är ungdomar som har drabbats när den borgerliga regeringen
            har dragit ned på kommunernas och landstingens ekonomi. Det är
            ungdomar som har drabbats inom byggsektorn när man, precis som
            Lars Stjernkvist mycket riktigt beskrev tidigare, har dragit ned
            på byggandet.
          </note>
          <note>
            Ungdomar har drabbats, eftersom de inte har fått möjlighet att
            utbilda sig, på grund av att regeringen inte har tagit fram tillräckligt
            många utbildningsplatser.
          </note>
          <note>
            Nu för regeringen fram speciella lösningar, t.ex. att
          </note>
          <note>
            LAS skall luckras upp och att vi skall ha s.k.
          </note>
          <note>
            pigjobb. Detta är inte ett sätt att få ungdomar att komma in
            i vuxenvärlden. Det är ytterligare ett sätt att hålla kvar dem
            i ungdomsvärlden.
          </note>
          <note>
            Anf. 134 Civilminister INGER DAVIDSON
          </note>
          <note>
            (kds):
          </note>
          <note>
            Herr talman! Ja, man kan läsa statistik på olika sätt.
          </note>
          <note>
            Jag vet att man brukar göra en jämförelse med det föregående
            året. Men den här ökningen är anmärkningsvärd. Det handlar om
            3 % skillnad;
          </note>
          <note>
            jag har kollat upp att det faktiskt är en tydlig förändring.
            Då tycker jag att man kan visa på den.
          </note>
          <note>
            Det handlar ju också om att ge ungdomar en framtidstro, vilket
            vi har varit inne på tidigare. Det gäller att våga se de ljuspunkter
            som faktiskt finns.
          </note>
          <note>
            Varslen minskar. Jag får dagligen olika besked från länsarbetsnämnder
            och andra. Samtliga konstaterar att läget är ljusare. Sådana besked
            har jag inte varit bortskämd med under min tid som statsråd. I
            stort sett i alla papper som tidigare har lagts fram har jag bara
            sett en negativ utvecklingsbild.
          </note>
          <note>
            Jag vill inte göra Martin Nilsson till piga. Det är inte alls
            min mening. Jag hoppas att många av hans kompisar skall kunna
            utnyttja den här modellen för att bilda egna små bolag. Det vore
            ett utmärkt sätt för dem att få in en första fot på arbetsmarknaden,
            få en bra grundutbildning och ett bra jobb. Det är viktiga jobb
            som skall utföras.
          </note>
          <note type="speaker">
            Anf. 135 FÖRSTE VICE TALMANNEN:
          </note>
          <note>
            Eftersom tre frågor har besvarats i ett sammanhang, utnyttjar
            jag min rätt att bevilja en replik ytterligare till vardera talare.
          </note>
          <note type="speaker">
            Anf. 136 MARTIN NILSSON (s):
          </note>
          <note>
            Herr talman! Då skall jag i ett sammanhang be att få tacka både
            herr talman och statsrådet.
          </note>
          <note>
            Det är sant att det finns ljuspunkter i den svenska ekonomin.
            Det skall jag inte förneka. Det är självklart att detta också
            i olika avseenden kommer att påverka ungdomars möjlighet att få
            arbete. Jag tror ändå att man måste ta problemet på allvar.
          </note>
          <note>
            Precis innan jag kom hit såg jag statistiken för
          </note>
          <note>
            Gävleborgs län. Där står 35 % av ungdomarna mellan 18 och 24
            år utanför den ordinarie arbetsmarknaden. Då måste man komma med
            nya, konkreta förslag. Då kan man inte vara nöjd med det som finns.
            Jag tycker att det är beklagligt att man verkar vara det, att
            det inte finns några konkreta förslag i ungdomspropositionen.
            Det hade varit välgörande och bra om man hade kunnat presentera
            sådana.
          </note>
          <note>
            I vilket fall som helst: Tack för möjligheten att debattera!
          </note>
          <note>
            Nu fick jag t.o.m. 36 sekunder över. Det var inte illa.
          </note>
          <note>
            Anf. 137 Civilminister INGER DAVIDSON
          </note>
          <note>
            (kds):
          </note>
          <note>
            Herr talman! Jag måste bara poängtera att jag verkligen tar ungdomsarbetslösheten
            på allvar.
          </note>
          <note>
            Jag tror inte heller att denna vändning kommer att ske så oerhört
            snabbt. Det behövs en massa nya åtgärder. Jag har faktiskt presenterat
            ett antal sådana, inte minst på utbildningssidan. De kommer att
            öka ungdomarnas möjlighet att höja sin kompetens under den tid
            som de är arbetslösa. Det är inte minst viktigt.
          </note>
          <note>
            Sedan har jag, som sagt, också kommit med en del andra konkreta
            förslag. Men Martin Nilsson vill inte anta de utmaningarna.
          </note>
          <note>
            Överläggningen var härmed avslutad.
          </note>
          <note>
            23 § Svar på fråga 1993/94:392 om SIB:s
          </note>
          <note>
            Lundafilial
          </note>
          <note>
            Anf. 138 Utbildningsminister PER UNCKEL
          </note>
          <note>
            (m):
          </note>
          <note>
            Herr talman! Elisabeth Persson har frågat om jag avser att skyndsamt
            ta det utlovade initiativet för att lösa frågan om forskningens
            framtid vid SIB:s
          </note>
          <note>
            Lundafilial.
          </note>
          <note>
            Vid den tidigare SIB-avdelningen i Lund fanns fem anställda:
            två forskare, två forskarstuderande samt en sekreterare. Efter
            avvecklingen av SIB ingår dessa fem personer i avvecklingsmyndigheten
            för
          </note>
          <note>
            SIB, vilket bl.a. innebär att de uppbär lön från avvecklingsmyndigheten
            i upp till tolv månader.
          </note>
          <note>
            Avvecklingsmyndigheten medverkar också i försök att finna alternativ
            sysselsättning för dem som sagts upp från SIB. I dessa avseenden
            behandlas
          </note>
          <note>
            Lundaforskarna på samma sätt som de tidigare
          </note>
          <note>
            SIB-anställda som finns i Gävle.
          </note>
          <note>
            I Gävle byggs det nu upp två institutioner: en tekniskt inriktad
            som ingår i KTH och en samhällsvetenskapligt inriktad som tillhör
            Uppsala universitet. Tjänster vid de två institutionerna tillsätts
            av respektive universitet och högskola, och de vetenskapliga och
            pedagogiska kriterier som gäller för tjänster inom universitet
            och högskolor tillämpas. Några garantier för att tidigare anställda
            vid SIB erhåller de nya tjänsterna finns i princip inte.
          </note>
          <note>
            Vad regeringen i proposition 1993/94:82 anförde beträffande den
            personal som finns i Lund uttrycker strävan efter att ge dessa
            forskare samma villkor som forskarna i Gävle, dvs. att i öppen
            konkurrens söka nya tjänster och forskningsanslag.
          </note>
          <note>
            De kontakter som tas med Lunds universitet syftar inte till att
            ge särskilda garantier för byggforskarna i Lund.
          </note>
          <note>
            Det är ännu för tidigt att uttala sig om vilka tjänster vid Lunds
            universitet som byggforskarna där kan konkurrera om. Detta är
            inte en fråga för regeringen. Jag vill också peka på att
          </note>
          <note>
            Lundaforskarna självfallet kan söka tjänster vid de två institutionerna
            i Gävle på samma villkor som övriga forskare som varit verksamma
            inom det tidigare SIB.
          </note>
          <note>
            De problem beträffande institutionsanknytning som Elisabeth Persson
            tar upp skall inte överdrivas.
          </note>
          <note>
            De två som är antagna till forskarutbildning är redan knutna
            till institutionen för byggnadsfunktionslära. De två disputerade
            forskarna kommer med stor sannolikhet just i dagarna att få en
            koppling till Forum för kvinnoforskning i Lund. De har en grundtrygghet
            året ut genom avvecklingsmyndigheten. De har tidigare erhållit
            anslag för sin forskning från bl.a.
          </note>
          <note>
            SAREC och torde ha oförändrade möjligheter till fortsatt stöd
            från olika forskningsfinansiärer.
          </note>
          <note>
            Den förändrade organisationen av bygg- och bostadsforskningen
            syftar till att konkurrensutsätta forskningsverksamheten. Några
            särskilda garantier för just byggforskarna i Lund varken kan eller
            bör regeringen ställa ut. I fortsatta kontakter med
          </note>
          <note>
            Lunds universitet och med avvecklingsmyndigheten kommer vi dock
            att försäkra oss om att Lundaforskarna ges samma villkor och möjligheter
            som forskarna i Gävle.
          </note>
          <note type="speaker">
            Anf. 139 ELISABETH PERSSON (v):
          </note>
          <note>
            Herr talman! Först vill jag tacka utbildningsministern för svaret
            på frågan. Låt mig sedan poängtera att jag mer fokuserade frågan
            på forskningens framtid än på Lundaforskarnas garantier för fortsatt
            verksamhet. Det kan tyckas som att detta intimt hänger samman,
            men det är forskningens framtid som oroar mig mycket.
          </note>
          <note>
            Vi var ganska eniga i riksdagen om att just den forskningsinriktning
            som SIB:s Lundafilial har haft är synnerligen intressant. Det
            verkar som om regeringen och utbildningsministern också är eniga
            om det.
          </note>
          <note>
            När Humanistisk-Samhällsvetenskapliga
          </note>
          <note>
            Forskningsrådet utvärderade forskningen sade man: ''det kan knappast
            råda något tvivel om att det innebär en värdefull kunskapsuppbyggnad
            att forskning av denna karaktär bedrivs i Sverige. I ett allmänt
            samhällsvetenskapligt perspektiv framstår projektet som intressant
            forskning, både empiriskt och teoretiskt''.
          </note>
          <note>
            Detta är viktigt att slå fast, men för att denna forskning skall
            kunna fortleva krävs det att de forskare som utför den har en
            institutionstillhörighet. Om de inte har det kan de inte söka
            några forskningspengar. Så ser det ut i universitetsvärlden i
            dag.
          </note>
          <note>
            Åtminstone jag tolkade propositionen om SIB som att allt var
            klart för alla parter. Hela resonemanget i propositionen, både
            när det gällde Gävle och när det gällde Lundafilialen, tydde på
            detta. Både jag och hela bostadsutskottet väntade oss faktiskt
            att regeringen skulle ta det initiativ som man uttryckligen talar
            om i propositionen, nämligen överläggningar om möjligheterna att
            inlemma
          </note>
          <note>
            Lundafilialens verksamhet i universitetet.
          </note>
          <note>
            Anf. 140 Utbildningsminister PER UNCKEL
          </note>
          <note>
            (m):
          </note>
          <note>
            Herr talman! Jag beklagar att jag inte kan föra denna diskussion
            avsevärt längre än vad jag redan har redovisat i mitt svar. Vad
            Elisabeth Persson anför om HSFR:s utredningen är sant och visst.
            Det var den bedömning som HSFR gjorde. Det var den bedömningen
            som vi grundade den proposition på som sedermera antogs av riksdagen.
            Man skulle i en eller annan form skapa förutsättningar för att
            samhällsvetenskapligt inriktad byggforskning skulle kunna bedrivas
            vidare.
          </note>
          <note>
            Den väg som vi valde var att växla över
          </note>
          <note>
            Gävleverksamheten, där ändå lejonparten av SIB:s gamla byggforskning
            var belägen, i en organisation inom Uppsala universitet. Men --
            och det är ett viktigt men -- ingen forskare vare sig i Gävle
            eller i
          </note>
          <note>
            Lund kunde vid övergången få några garantier för att just han
            eller hon skulle bli accepterad i det nya prövningsförfarandet
            för tjänster, vilket Uppsala universitet i det nu aktuella fallet
            hade att tillämpa.
          </note>
          <note>
            Efter vad jag vet har många av forskarna kunnat konkurrera till
            sig tjänster vid Uppsala universitet.
          </note>
          <note>
            Som jag sade i mitt svar, utgår jag från att flera
          </note>
          <note>
            Lundaforskare kommer att kunna göra detsamma i
          </note>
          <note>
            Lund. Det måste ytterst vara den mottagande institutionens prövning
            av forskarnas kvalifikationer som blir avgörande för vem man faktiskt
            vill acceptera.
          </note>
          <note>
            Om det till slut finns någon skillnad i svaret mellan forskningens
            inriktning eller satsning och satsningen på forskare tror jag
            mer är en lek med ord. Vad vi finansierar när det gäller basorganisationer
            i forskningen är ju i huvudsak basorganisationen för människor.
            Därutöver har dessa människor efter erhållen basorganisation att
            konkurrera till sig ytterligare forskningsmedel.
          </note>
          <note>
            Därmed blir frågan om forskningens inriktning och framtid ytterst
            en fråga om de människor som är inblandade.
          </note>
          <note type="speaker">
            Anf. 141 ELISABETH PERSSON (v):
          </note>
          <note>
            Herr talman! Jag måste få upprepa min fråga till utbildningsministern,
            för jag måste erkänna att jag inte tycker att det är så klart.
            Har regeringen talat med Lunds universitet? Så stod det ju uttryckligen
            i propositionen att man skulle göra. Hur förlöpte i så fall de
            kontakterna? Jag tror att det vore värdefullt om just den forskning
            som har bedrivits i Lund kunde fortsätta att fungera. Det är möjligt
            att utbildningsministern kan ge garantier för att så kan ske vid
            Uppsala universitet, men jag har en känsla av att basen för detta
            finns i Lund. Det står i svaret att man kan koppla sig till Forum
            för kvinnoforskning. Men såvitt jag vet är detta ingen institution,
            och då kvarstår problemet. Man kan ju inte söka forskningspengar,
            eftersom det inte är en institution utan ett forum.
          </note>
          <note>
            Anf. 142 Utbildningsminister PER UNCKEL
          </note>
          <note>
            (m):
          </note>
          <note>
            Herr talman! Elisabeth Persson frågade om regeringen har talat
            med Lunds universitet.
          </note>
          <note>
            Naturligtvis har vi det. Men vi ställer inte det kravet på Lunds
            universitet att universitet skall acceptera en viss namngiven
            forskare liksom vi inte ställer detta krav på Uppsala universitet
            när det gäller personalen i Gävle. Skulle vi ställa den typen
            av krav, vore det detsamma som att regeringen trädde i det ansvariga
            universitetets ställe och gjorde kvalitetsbedömningen av de människor
            som här är i fråga. Det tror jag att också Elisabeth Persson vid
            närmare eftertanke tycker skulle vara ett felaktigt förfarande.
          </note>
          <note>
            Vad vi gör är däremot att vi erbjuder en generös övergångstid.
            Sedan utgår vi från att kloka och insiktsfulla vetenskapliga instituitioner
            tar till vara de människor som de finner anledning att ta till
            vara inom ramen för den forskningsprioritering som de ytterst
            bär ansvaret för att göra.
          </note>
          <note>
            När det gäller anknytningen till institution vill jag framhålla
            att jag utgår från att en forskare som anställs vid Lunds universitet
            -- även om vederbörande knyts till Forum -- kommer att ha sin
            hemvist på en institution inom ramen för Lunds universitet.
          </note>
          <note type="speaker">
            Anf. 143 ELISABETH PERSSON (v):
          </note>
          <note>
            Herr talman! Jag måste säga att jag nog tror att många i bostadsutskottet
            känner oro i dag. Vi var verkigen övertygade om att detta skulle
            lösa sig. Vi ville gå ett steg längre än utskottet och reservera
            medel till garantier för att denna forskning skulle kunna fortsätta
            på ungefär samma sätt som när det gällde Gävle. När vi debatterade
            detta ärende i kammaren, trodde jag att åtminstone Bertil
          </note>
          <note>
            Danielsson hade så goda kontakter med regeringen, att han anade
            att det skulle gå denna väg och att man skulle ta kontakt med
            Lund med målet att forskningen skulle kunna leva vidare.
          </note>
          <note>
            Men han får väl fortsätta att vara orolig. Jag är angelägen om
            att den forskning som har finansierats av SAREC och där svenska
            forskare har varit handledare för afrikanska unga forskare i urbaniseringsprojektet
            skall kunna leva vidare.
          </note>
          <note>
            Men jag är inte särskilt lugnad av utbildningsministerns besked.
          </note>
          <note>
            Anf. 144 Utbildningsminister PER UNCKEL
          </note>
          <note>
            (m):
          </note>
          <note>
            Herr talman! Min erfarenhet av hur svenska universitet, högskolor
            och forskningsråd fungerar säger mig att god forskning alltid
            överlever.
          </note>
          <note type="speaker">
            Anf. 145 ELISABETH PERSSON (v):
          </note>
          <note>
            Herr talman! God forskning kräver som all forskning pengar och
            resurser. Det kan inte vara fråga om välgörenhetsprojekt. Jag
            tror att forskningen, hur god den än är, inte kan överleva, om
            den inte har institutionsanknytning och inte har möjlighet att
            söka forskningspengar -- vilket man ju kan göra bara om man är
            anknuten till en institution.
          </note>
          <note>
            Överläggningen var härmed avslutad.
          </note>
          <note>
            24 § Svar på fråga 1993/94:410 om social snedrekrytering till
            utbildning
          </note>
          <note>
            Anf. 146 Utbildningsminister PER UNCKEL
          </note>
          <note>
            (m):
          </note>
          <note>
            Herr talman! Martin Nilsson har frågat civilministern vilka åtgärder
            regeringen avser att vidta för att minska den sociala snedrekryteringen
            och för att fler skall få kunskap. Arbetet inom regeringen är
            så fördelat att det ankommer på mig att besvara frågan.
          </note>
          <note>
            Martin Nilsson hävdar att den sociala snedrekryteringen skulle
            öka, därför att någon enstaka fristående skola tar ut några tusen
            kronor i elevavgift. Ingenting i erfarenheterna hittills tyder
            emellertid på att dessa farhågor har någon grund.
          </note>
          <note>
            Tre fjärdedelar av skolorna tar dessutom inte ut någon avgift
            alls.
          </note>
          <note>
            Som reglerna i skollagen är utformade får fristående skolor med
            bidrag endast ta ut elevavgifter som är skäliga med hänsyn till
            de särskilda kostnader som skolan har, förutsatt att kostnaderna
            kan anses rimliga för verksamheten.
          </note>
          <note>
            Det är Statens skolverks uppgift att övervaka detta.
          </note>
          <note>
            Dessutom har Skolverket ett särskilt uppdrag från regeringen
            att följa avgiftspolitiken. Såväl riksdag som regering har således
            vidtagit åtgärder mot oskäliga och orimliga avgifter.
          </note>
          <note>
            Den sociala snedrekrytering som grundskolan både inrymmer och
            ger upphov till beror i stor utsträckning på bostadssegregeringen
            i vårt land.
          </note>
          <note>
            Till det kommer den sedan länge tillämpade principen att eleverna
            i första hand skall gå i närmaste skola. Den ökade valfrihet som
            regeringen har verkat för både inom och utanför det kommunala
            skolväsendet borde följaktligen motverka en social snedrekrytering.
          </note>
          <note>
            En erfarenhet från inte minst gymnasieskolan är att framgång
            i studier i hög grad beror på om man har fått sitt förstahandsval
            av utbildningsväg tillgodosett. Det ligger nära till hands att
            därav dra slutsatsen att regeringens politik för ökad valfrihet,
            många alternativ och tillgodosedda önskemål bidrar till att flera
            lyckas med sina studier, varigenom också den sociala snedrekryteringen
            minskar. Samtidigt är lyckade studier en förutsättning för fortsatt
            utbildning.
          </note>
          <note>
            Jag är övertygad om att de ökade valmöjligheterna i grundskolan
            kommer att leda till bättre studieresultat, vilket ger flera elever
            ökade faktiska möjligheter att med framgång bedriva gymnasiestudier.
          </note>
          <note>
            Detsamma gäller beträffande gymnasieskolan.
          </note>
          <note>
            Strävan att tillgodose elevernas förstahandsval och de utökade
            möjligheterna att välja utbildningsväg på gymnasial nivå förbättrar
            utbildningsresultaten, vilket ger fler större möjligheter att
            välja väg.
          </note>
          <note>
            På den eftergymnasiala nivån sker också en anpassning av utbildningsutbudet
            till efterfrågan, vilket rimligen borde locka fler att både läsa
            och förbättra deras förutsättningar att lyckas. Den snabba ökningen
            av antalet utbildningsplatser är givetvis mycket betydelsefull
            för att minska den sociala snedrekryteringen.
          </note>
          <note>
            Sammanfattningsvis vill jag påstå att regeringens samlade åtgärder
            på det utbildningspolitiska området med största sannolikhet kommer
            att ha effekt också mot den sociala snedrekryteringen.
          </note>
          <note type="speaker">
            Anf. 147 MARTIN NILSSON (s):
          </note>
          <note>
            Herr talman! Jag vill börja med att tacka statsrådet för svaret.
            Jag ställde frågan i anledning av den ungdomspolitiska proposition
            som regeringen lagt fram, där ledstjärnan tycks vara samordning.
            Nu noterar jag att regeringen inte riktigt är samordnad utan att
            flera statsråd kan svara på frågan. Det gör ingenting för min
            del. Jag tycker att det är bra. Det innebär dessutom att jag får
            två hela minuter på mig för att besvara en fråga, vilket jag är
            tacksam för.
          </note>
          <note>
            Man skulle kunna ironisera över utbildningsministerns som det
            verkar något begränsade räknekunskaper. Han kallar en fjärdedel
            av skolorna i Sverige för ''någon enstaka skola''. En fjärdedel
            är ingen obetydlig mängd. En fjärdedel av skolorna tar i dag ut
            avgifter. Det kommer självfallet att innebära olika former av
            segregation. Det blir kanske inte så i varje form av skola eller
            när det gäller varje form av avgift, men det finns faktiskt skolor
            där man enligt min bedömning har tagit ut oskäliga och orimliga
            avgifter. Det rör sig om flera tusentals kronor per termin och
            emellanåt uppemot flera tiotusentals kronor.
          </note>
          <note>
            Skolverket skall göra utvärderingen. Vi har inte sett någon sådan
            ännu. Vi har inte fått något resultat och inte kunnat se hur verkligheten
            är. Det blir intressant att se hur länge man tänker vänta innan
            man anser att helhetsbilden av verkligheten är klar.
          </note>
          <note>
            I utredningen SOU 1993:85, Ursprung och utbildning, betonas just
            vikten av att enskilda skolor -- självfallet också offentliga
            skolor -- har en så allsidig socioekonomisk sammansättning som
            möjligt. Det kommer inte att bli verklighet om man genom höga
            avgifter utestänger stora grupper från utbildningen.
          </note>
          <note>
            Jag håller med utbildningsministern om att bostadssegregationen
            spelar en avgörande roll för segregationen i dagens skolor. Därför
            tycker jag att det var bra att riksdagen 1993 ökade möjligheterna
            för elever att välja skola. Men det har inte med avgifterna att
            göra. Det är inte så att avgifterna ökar möjligheten att minska
            segregationen; de fördjupar snarare segregationen.
          </note>
          <note>
            Anf. 148 Utbildningsminister PER UNCKEL
          </note>
          <note>
            (m):
          </note>
          <note>
            Herr talman! Det är faktiskt en mycket liten andel av Sveriges
            samlade skolor som tar ut någon avgift.
          </note>
          <note>
            Det samlade antalet elever som går i fristående skolor uppgår
            till någon eller några procent. En liten andel av de skolor som
            bedrivs i fristående form tar ut en avgift. Det blir en mycket
            liten andel av Sveriges elever som drabbas av denna typ av avgift.
          </note>
          <note>
            Om man tittar på de elever som söker sig till de fristående skolorna
            -- vi har gjort det -- blir den genomgående erfarenheten att de
            typer av elever som söker sig till fristående skolor, oavsett
            avgift, är precis samma typer av elever som går i den vanliga
            skolan. Huvuderfarenheten vad gäller elevsammansättningen är att
            det inte är någon skillnad mellan de eleverna och andra elever.
          </note>
          <note>
            Om man likväl skall försöka hitta någon skillnad är iakttagelsen
            snarast den, att det i de fristående skolorna går något fler elever
            som har det något mer bekymmersamt än elever i genomsnitt i den
            offentliga skolan. Jag vågar påståendet att de fristående skolorna
            så här långt, herr talman, snarast har bidragit till att ge fler
            elever som annars inte fått möjligheten till en god skolutbildning
            möjlighet till detta.
          </note>
          <note>
            Martin Nilsson frågar vad som är en oskälig avgift.
          </note>
          <note>
            Det finns i dag inget domstolsutslag som anger vad en oskälig
            avgift egentligen är. Vi har att gå till förarbetena till propositionen.
            Där finns det en uppgift -- det är inte den enda -- som säger
            att en oskälig avgift är en avgift som överstiger vad man i kommunen
            tar ut i dagisavgifter. Det sägs i en utredning som utfördes av
            den nuvarande skoldirektören i Stockholm. Den är del i det underlag
            som regering och riksdag hade för sina ställningstaganden.
          </note>
          <note type="speaker">
            Anf. 149 MARTIN NILSSON (s):
          </note>
          <note>
            Herr talman! Jag noterar återigen att utbildningsministern i
            detta sammanhang sammanblandar möjligheten att välja skola och
            avgiftsuttag. Jag vill faktiskt göra den distinktionen. Det finns
            kommunala skolor som tar ut avgifter, och det finns också enstaka
            fall där universitet tar ut ganska betydande avgifter i olika
            former. Det är inte fråga om privata eller fristående skolor kontra
            offentliga skolor. Det gäller skolor som tar ut avgifter som inte
            andra skolor tar ut.
          </note>
          <note>
            Jag tycker att det är jättebra om fristående skolor har en allsidig
            sammansättning. Men det intressanta är hur sammansättningen ser
            ut i de skolor som tar ut avgifter -- såväl offentliga som privata.
            Det rör sig om en fjärdedel av skolorna.
          </note>
          <note>
            Det är inte alls ett fåtal skolor, vilket utbildningsministern
            hävdar. Det tycker jag skulle vara intressant att veta. Det är
            i och för sig också intressant att veta hur det ser ut i de friståande
            skolorna, men inte just i detta sammanhang.
          </note>
          <note>
            Utbildningsministern säger att han är övertygad om att de ökade
            valmöjligheterna i grundskolan kommer att leda till bättre studieresultat
            och motverka social snedrekrytering. Det är inte den slutsats
            man kan dra efter att ha läst utredningen
          </note>
          <note>
            Ursprung och utbildning. Där hävdar man att utvecklingen är den
            rakt motsatta.
          </note>
          <note>
            Anf. 150 Utbildningsminister PER UNCKEL
          </note>
          <note>
            (m):
          </note>
          <note>
            Herr talman! Vi har diskuterat två frågor. Den första frågan
            gäller om det är sannolikt att valfrihet leder till ökad utjämning.
            Mitt svar, till skillnad från det svar som utredningen lämnar,
            är att jag tror att det är sannolikt. Jag tror nämligen att utredningen
            totalt har missat den fundamentala fråga jag tar upp i mitt svar,
            nämligen att valfrihet leder till ökad studieframgång och att
            framgång i studierna leder till framgångar senare i livet. Om
            man däremot inte får välja ökar studiemisslyckandena och därmed
            utslagningen ur skolan.
          </note>
          <note>
            När det gäller avgiften håller jag med Martin
          </note>
          <note>
            Nilsson om att vi fortfarande har ett litet underlag att bedöma
            utifrån. Vi har ett något större underlag, herr talman, om vi
            går tillbaka till skolor som drevs i fristående form före friskolereformen.
          </note>
          <note>
            Också då togs avgifter ut, och möjligheterna var faktiskt större.
            Om man granskar dessa skolor skall man se att många föräldrar
            med mycket låga inkomster gick igenom mycket stora uppoffringar
            för att deras barn skulle få en utbildning som de själva ville
            ha. Jag tror inte att man på sannolika grunder kan säga att det
            i detta hänseende har skett någon fundamental förändring till
            det sämre.
          </note>
          <note type="speaker">
            Anf. 151 MARTIN NILSSON (s):
          </note>
          <note>
            Herr talman! Låt mig betvivla de sista uppgifterna -- även om
            jag inte har någon vetenskaplig grund för det. Jag vet inte heller
            om utbildningsministern har det. Jag tror inte att det generellt
            är så att höga avgifter gör det lättare för människor med låga
            inkomster att välja. Jag tycker att det är viktigt att slå vakt
            om valmöjligheten --
          </note>
          <note>
            oavsett inkomst. Jag tror att en segregerad skola leder till
            ökad segregation också när det gäller högre studier. Det är detta
            som utredningen försöker hävda.
          </note>
          <note>
            Man kan diskutera i vilken mån valmöjligheter i skolan leder
            till studieframgångar. Det man poängterar i utredningen är bl.a.
            att de som inte är studiemotiverade riskerar att välja inriktningar
            och utbildningar som gör det svårare att ta sig vidare i utbildningssystemet.
            Jag tror knappast att man kan ifrågasätta att det är en sann bild
            av verkligheten.
          </note>
          <note>
            En elev som inte är studiemotiverad har sannolikt inte speciellt
            stor nytta av att ha valt ett ämne som inte alls är grundande
            för högre studier -- hur motiverad han än må vara i just det ämnet.
          </note>
          <note>
            Anf. 152 Utbildningsminister PER UNCKEL
          </note>
          <note>
            (m):
          </note>
          <note>
            Herr talman! Jag kan inte låta bli att understryka att det Martin
            Nilsson säger om att han vill slå vakt om valmöjligheterna i skolan
            oavsett inkomst inte är sant. Såvitt jag förstår är ett av
          </note>
          <note>
            Socialdemokraternas främsta vallöften inför höstens val att avskaffa
            just denna valmöjlighet.
          </note>
          <note>
            Martin Nilsson säger att det är svårt att ta sig vidare om man
            har anpassat sina studier efter egen läggning. Jag tror att detta
            är aldeles felaktigt. Det är bara rätt om man har ett stelt utbildningssystem
            som inte gör det möjligt för elever att gå fram och tillbaka och
            komplettera och lägga till intill dess att de har fått en utbildningsbakgrund
            som stämmer med deras intressen och fallenhet.
          </note>
          <note>
            Herr talman! Det finns en dyster iakttagelse från slutet på 70-talet.
            Det fulla linjesystemet --
          </note>
          <note>
            rigiditeten i högskolan -- slog igenom fullt ut samtidigt som
            den positiva utvecklingen i fråga om social snedrekrytering faktiskt
            bröts. Det råkade dessutom vara vid samma tidpunkt som man efter
            åtta år hade tryckt ned lönerna för dem som utbildade sig litet
            mera och därmed tagit bort motivationen för många från mindre
            studiemotiverade hem att plugga vidare på universitet och högskolor.
          </note>
          <note type="speaker">
            Anf. 153 MARTIN NILSSON (s):
          </note>
          <note>
            Herr talman! Det finns många saker jag vill kommentera. När det
            gäller möjligheterna för att utbilda sig vidare vill jag säga
            att jag tror att det väsentliga är en bra start. Det är viktigt
            att man undviker att behöva gå tillbaka och få utbildning.
          </note>
          <note>
            Det kommer självfallet alltid att finnas enstaka fall som visar
            motsatsen, men jag tror att systemet med ökad valmöjlighet redan
            i de lägre årskurserna innebär en uppenbar risk för att icke studiemotiverade
            elever väljer utbildningar som inte alls är grundande för högre
            utbildning.
          </note>
          <note>
            Utbildningsministern använder sig av billig retorik när han kommenterar
            Socialdemokraternas syn på möjligheten att välja skola. Om han
            läser de motioner vi har väckt i riksdagen kan han konstatera
            att det är skolpengssystemet som sådant och inte valmöjligheterna
            som vi vänder oss emot.
          </note>
          <note>
            Jag har tre sekunder på mig att kommentera det som sades om löneskillnaderna.
            Jag tänker inte göra det. Jag tror inte att det var av avgörande
            betydelse i sammanhanget.
          </note>
          <note>
            Anf. 154 Utbildningsminister PER UNCKEL
          </note>
          <note>
            (m):
          </note>
          <note>
            Herr talman! Jag konstaterar i senare hänsyn bara faktum. När
            linjesystemet i den högre utbildningen infördes och lönerna hade
            tryckts ned bröts den tidigare positiva utvecklingen i snedrekryteringshänseende.
          </note>
          <note>
            Martin Nilsson! Säg nu som det är om ert vallöfte!
          </note>
          <note>
            Det ni kräver i er motion är att föräldrarnas oavvisliga rätt
            att tillsammans med sina barn välja skola utan att skolmyndigheterna
            kan hindra dem därtill är exakt vad ni vill ta bort.
          </note>
          <note>
            I fråga om valmöjligheternas förutsättningar att bringa mer engagemang
            i utbildningen är det min övertygelse, herr talman, att elever
            som får möjlighet att uppfylla sina ideal, sina önskemål och tillgodose
            sina intressen uppvisar oändligt mycket bättre studieresulat än
            den elev som i alla delar påtvingas en studiemeny som han eller
            hon bara känner ett begränsat engagemang inför.
          </note>
          <note>
            Överläggningen var härmed avslutad.
          </note>
          <note>
            25 § Hänvisning av ärenden till utskott
          </note>
          <note>
            Föredrogs och hänvisades
          </note>
          <note>
            Propositionerna
          </note>
          <note>
            1993/94:130 till justitieutskottet
          </note>
          <note>
            1993/94:231 till skatteutskottet
          </note>
          <note>
            Skrivelse
          </note>
          <note>
            1993/94:175 till jordbruksutskottet
          </note>
          <note>
            Motionerna
          </note>
          <note>
            1993/94:L10--L12 till lagutskottet
          </note>
          <note>
            1993/94:N27 och N28 till näringsutskottet
          </note>
          <note>
            1993/94:Ju21--Ju30 till justitieutskottet
          </note>
          <note>
            1993/94:A40--A44 till arbetsmarknadsutskottet
          </note>
          <note>
            1993/94:So45--So53 till socialutskottet
          </note>
          <note>
            1993/94:Jo22--Jo38 till jordbruksutskottet
          </note>
          <note>
            1993/94:K36--K46 till konstitutionsutskottet
          </note>
          <note>
            1993/94:N29 till näringsutskottet
          </note>
          <note>
            1993/94:Jo39--Jo46 till jordbruksutskottet
          </note>
          <note>
            1993/94:T36--T45 till trafikutskottet
          </note>
          <note>
            1993/94:Sf31--Sf34 till socialförsäkringsutskottet
          </note>
          <note>
            26 § Bordläggning
          </note>
          <note>
            Anmäldes och bordlades
          </note>
          <note>
            Propositioner
          </note>
          <note>
            1993/94:152 Ändrad tidpunkt för att lämna självdeklaration m.m.
          </note>
          <note>
            1993/94:159 Utvisning på grund av brott
          </note>
          <note>
            Motionerna
          </note>
          <note>
            med anledning av prop. 1993/94:181 Slopad årlig fordonsskatt
            för vissa äldre motorfordon
          </note>
          <note>
            1993/94:Sk35 av Jan Sandberg (m)
          </note>
          <note>
            1993/94:Sk36 av Carl G Nilsson (m)
          </note>
          <note>
            1993/94:Sk37 av Max Montalvo (nyd)
          </note>
          <note>
            27 § Kammaren åtskildes kl. 19.11.
          </note>
          <note>
            Förhandlingarna leddes
          </note>
          <note>
            av talmannen från sammanträdets början t.o.m.
          </note>
          <note>
            ajourneringen kl. 16.37 och
          </note>
          <note>
            av förste vice talmannen därefter till sammanträdets slut.
          </note>
        </div>
      </body>
    </text>
  </TEI>
</teiCorpus>
