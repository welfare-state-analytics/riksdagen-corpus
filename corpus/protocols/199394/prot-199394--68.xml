<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 199394</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 199394</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-199394--68</head>
          <docDate when="1994-03-02">1994-03-02</docDate>
        </div>
      </front>
      <body>
        <div>
          <note>
            1 § Information om avtalet med EU
          </note>
          <note type="speaker">
            Anf. 1 TALMANNEN:
          </note>
          <note>
            Det blir nu information om avtalet med EU.
          </note>
          <note>
            Informationen inleds av statsminister Carl Bildt.
          </note>
          <note>
            Därefter kommer partiledarna eller andra ledande företrädare
            för övriga partier att få ordet för deklarationer om cirka fem
            minuter.
          </note>
          <note>
            Partiföreträdarna talar i storleksordning med början av Ingvar
            Carlsson.
          </note>
          <note>
            Sedan kommer statsrådet Ulf Dinkelspiel att lämna kompletterande
            information.
          </note>
          <note>
            Ledamöterna får därefter tillfälle att ställa frågor till statsministern
            och statsrådet Ulf Dinkelspiel enligt de regler som gäller för
            informationsstund med regeringen.
          </note>
          <note type="speaker">
            Anf. 2 Statsminister CARL BILDT (m):
          </note>
          <note>
            Fru talman! Det är med den allra största tillfredsställelse som
            jag i dag kan informera riksdagen om den politiska överenskommelse
            som i går ingicks mellan Sveriges regering och regeringarna i
            de tolv EU-staterna om villkoren för
          </note>
          <note>
            Sveriges medlemskap i den europeiska unionen.
          </note>
          <note>
            Detta avtal är utan tvekan det viktigaste internationella avtal
            som Sverige har förhandlat fram under detta århundrade.
          </note>
          <note>
            Genom att vi nu helt och fullt får en möjlighet att bli en del
            av det europeiska samarbetet öppnas vidgade politiska horisonter
            och nya ekonomiska möjligheter för Sverige och för oss svenskar.
            Detta innebär en avgörande förbättring av våra möjligheter att
            forma vår egen framtid på det sätt som den moderna tiden kräver.
          </note>
          <note>
            Strävan efter bra villkor för ett svenskt medlemskap i det fulla
            europeiska samarbetet har burits upp av en bred majoritet här
            i riksdagen. Det var i december 1990 som riksdagen i bred enighet
            fattade beslut om att uppdra åt den dåvarande socialdemokratiska
            regeringen att lämna in
          </note>
          <note>
            Sveriges ansökan om medlemskap. Detta gjordes också av dåvarande
            statsminister Ingvar Carlsson den 1 juli 1991.
          </note>
          <note>
            I den regeringsförklaring som jag avgav den 4
          </note>
          <note>
            oktober 1991 angavs arbetet med att föra in Sverige som fullvärdig
            medlem i det europeiska samarbetet som den första av de avgörande
            uppgifter som denna regering avsåg att lösa under denna mandatperiod.
            Vi sade också att vi i denna fråga strävade efter ett så brett
            nationellt samförstånd som möjligt och att målet var att göra
            ett svenskt medlemskap från den 1 januari 1995 till en möjlighet.
          </note>
          <note>
            Arbetet med Europapolitiken har under dessa år varit en mycket
            central del av regeringens arbete och av det arbete som bedrivits
            här i riksdagen.
          </note>
          <note>
            Genom kontinuerliga och intensiva politiska kontakter med företrädare
            både för den europeiska unionen själv och för de olika medlemsländerna,
            har vi målmedvetet sökt att såväl visa vår klara vilja att spela
            en aktiv och pådrivande roll i det europeiska samarbetet som skapa
            respekt och förståelse för de speciella krav som vi skulle komma
            att ställa under medlemskapsförhandlingarnas gång.
          </note>
          <note>
            När förhandlingarna inleddes den 1 februari förra året deklarerade
            vi som vår avsikt att de borde kunna avslutas inom loppet av något
            mer än ett år.
          </note>
          <note>
            Sedermera kom EU-staterna själva att sätta upp den 1 mars 1994
            som den tidpunkt vid vilken avtal skulle föreligga.
          </note>
          <note>
            Jag avser inte här att i detalj redogöra för förhandlingarnas
            förlopp -- det har löpande redovisats för riksdagen under den
            här perioden.
          </note>
          <note>
            Det räcker med att konstatera att ett noggrant förhandlingsarbete
            i förening med de politiska kontakter vi haft, som lett till en
            större förståelse för Sveriges roll och betydelse i det europeiska
            samarbetet, har bäddat för de två stora förhandlingsgenombrotten,
            först den 21 december och därefter i går den 1 mars, som tillsammans
            innebär att vi kan säga att vi har fått gehör för samtliga våra
            viktiga synpunkter.
          </note>
          <note>
            Det vi eftersträvat och det vi uppnått är en svensk lösning för
            Sverige. Andra nationer har sina krav och sina önskemål, utifrån
            sina intressen och sina värderingar. Vi har förhandlat utifrån
            Sveriges intressen och med Sveriges bästa för ögonen.
          </note>
          <note>
            Självfallet har vi gjort det i medvetande om inte minst det mycket
            stora värde också för oss som ligger i att det europeiska samarbetet
            nu kan komma att utsträckas till praktiskt taget hela
          </note>
          <note>
            Norden.
          </note>
          <note>
            Redan 1972 vann Danmark medlemskap, och man har sedan dess funnit
            att man långt bättre tillvaratar sina intressen innanför än utanför
            det europeiska samarbetet.
          </note>
          <note>
            Med den goda överenskommelse som Finlands regering kunde ingå
            bara timmar efter den svenska överenskommelsen i går och med de
            betydande framsteg som också gjorts i de norska förhandlingarna,
            skapas nu helt nya möjligheter, inte bara för det nordiska samarbetet
            som sådant, utan också för våra nordiska länders möjligheter att
            påverka den vidare europeiska utvecklingen.
          </note>
          <note>
            Jag är övertygad om att denna nya dimension i det nordiska samarbetet
            kommer att stå i centrum för de diskussioner som äger rum i just
            denna kammare under kommande vecka under Nordiska rådets session.
            Redan på söndag samlas de nordiska statsministrarna här i Stockholm
            för att diskutera dessa för oss alla nya och lovande perspektiv.
          </note>
          <note>
            Förhandlingsresultatet i detalj kommer att redovisas för riksdagen.
            En fullständig redogörelse för avtalets innehåll kommer att föreligga
            inom kort i en s.k. departementspromemoria, och den politiska
            överenskommelsen kommer Ulf
          </note>
          <note>
            Dinkelspiel snart att kunna redogöra för.
          </note>
          <note>
            Avgörande för framgången har varit att EU-sidan på varje enstaka
            punkt har visat en klar vilja att gå våra önskemål till mötes.
            Det har inte inneburit att de på varje enstaka punkt har tagit
            varje enstaka del av våra krav. Så går inte en förhandling till,
            och på sådan grund kan aldrig ett förtroendefullt samarbete heller
            byggas. Men inte på någon enda punkt har våra önskemål avvisats,
            och på samtliga punkter har det funnits en genuin vilja att konstruktivt
            finna bra lösningar i det ömsesidiga och gemensamma intresset.
          </note>
          <note>
            Förhandlingsresultatet ligger mycket väl inom de ramar som jag
            själv hade föreställt mig och som regeringen senast förra onsdagen,
            inför den avgörande förhandlingsomgången, diskuterade och lade
            fast. Förhandlingarna har förts med den realism som har gjort
            framgångarna möjliga.
          </note>
          <note>
            Det har också varit möjligt inte minst därför att man i de olika
            EU-länderna blivit övertygade om
          </note>
          <note>
            Sveriges vilja och förmåga att aktivt och engagerat bidra till
            samarbetets vidare utveckling på alla områden, och att man mer
            och mer kommit att se betydelsen av de bidrag som Sverige och
            alla vi svenskar kan lämna till samarbetets framtid.
          </note>
          <note>
            Det är inte vår tvekan inför det europeiska samarbetet, utan
            i stället vårt engagemang för detta, som bäddat för de genombrott
            som gjort att vi först av de länder som ansökt om medlemskap kunnat
            sluta detta viktiga och historiska avtal. I en kort sammanfattning
            kan det beskrivas på följande sätt.
          </note>
          <note>
            Vi ges en möjlighet att fullt ut vara med och bygga en ny fredsordning
            i Europa genom den gemensamma utrikes- och säkerhetspolitiken.
            Det ger också oss ökad trygghet, samtidigt som vi alltjämt förblir
            militärt alliansfria.
          </note>
          <note>
            Vi får nya möjligheter till investeringar, jobb och tillväxt
            genom att vi fullt ut kan vara med i arbetet med att bygga en
            ekonomisk och monetär union.
          </note>
          <note>
            Våra möjligheter att bekämpa arbetslösheten ökar påtagligt.
          </note>
          <note>
            Vi blir en del av ett Europa som satsar på tillväxt, förnyelse
            och omvandling i en värld där utvecklings- och konkurrensförutsättningarna
            förändras dramatiskt, inte minst genom den teknologiska revolutionen.
          </note>
          <note>
            Vi får nya möjligheter i miljöpolitiken genom att vi nu kan vara
            med och påverka, samtidigt som vi bibehåller våra egna höga skyddsnivåer
            och högt ställda ambitioner.
          </note>
          <note>
            Vi har kvar våra fulla rättigheter att forma vår välfärd och
            vår sociala trygghet på det sätt som vi själva finner bäst. Det
            inkluderar också fackliga rättigheter, som rätten till kollektivavtal.
          </note>
          <note>
            Vi slår helt och fullt vakt om vår egen regionalpolitik, samtidigt
            som vi ges möjlighet till ett inte obetydligt extra Europastöd
            till svagare delar av vårt land. Vi ger trygga och bra villkor
            för svenskt lantbruk och fiske. Detta har betydelse inte minst
            för att hela landet skall kunna leva.
          </note>
          <note>
            Vi bibehåller våra möjligheter till skydd för hälsa, miljö och
            säkerhet. Det borgar för god livsmedelskvalitet också i framtiden.
          </note>
          <note>
            Vi får som nation och som individer rösträtt i det nya Europa,
            där man nu bygger upp ett nytt samarbete. Våra demokratiska rättigheter
            och våra demokratiska möjligheter kommer inte längre att göra
            halt vid nationsgränsen. Vi blir ingen randstat.
          </note>
          <note>
            Det som ligger bakom oss, i form av de viktiga politiska förberedelserna
            för förhandlingarna och sedan det noggranna arbete som ledde fram
            till gårdagens avgörande genombrott, har varit viktigt.
          </note>
          <note>
            Men det som ligger framför oss är av ännu större betydelse.
          </note>
          <note>
            De olika avtalen om medlemsskap skall nu godkännas av EU, i första
            hand i form av
          </note>
          <note>
            Europaparlamentet, av de olika ansökarländerna och av de tolv
            nuvarande medlemsländer som vi har ingått avtal med. Vårt eget
            avtal skall godkännas av inte mindre än fjorton olika parlament
            innan det kan träda i kraft.
          </note>
          <note>
            Med de förändringar som skett i och med den s.k.
          </note>
          <note>
            Maastrichttraktaten har Europaparlamentet fått ökad betydelse.
            Det är en utveckling som vi har anledning att välkomna och som
            jag hoppas kommer att kunna fortsätta sedan vi inträtt som medlemmar.
          </note>
          <note>
            Det innebär också att avtalet måste godkännas av
          </note>
          <note>
            Europaparlamentet innan det formellt kan undertecknas. Vår förhoppning,
            grundad på de kontakter som vi har haft, är att detta skall kunna
            ske vid Europaparlamentets sista session inför de förestående
            valen. Den sessionen äger rum i början av maj.
          </note>
          <note>
            Som ett led i parlamentets behandling av denna fråga avser Europaministern
            och jag själv att besöka Europaparlamentet redan i april för att
            direkt på plats kunna informera om avtalet som vi ser det från
            vår svenska utgångspunkt.
          </note>
          <note>
            Här i Sverige råder enighet om att avtalet inte slutgiltigt skall
            godkännas av riksdagen innan det har godkänts av en folkomröstning.
            Nu har tiden kommit för att på allvar inleda dialogen om tidpunkt
            och villkor i övrigt för denna. Jag håller redan på att kalla
            riksdagspartiernas ledare till en första överläggning i dessa
            frågor på fredag klockan
          </note>
          <note>
            12.
          </note>
          <note>
            Det är ett antal olika frågor som måste avgöras under dessa överläggningar.
            Tidpunkten är en av dessa, och rösträtt och villkor i övrigt är
            andra. Det är min avsikt som statsminister att noggrant lyssna
            på samtliga partier i riksdagen, oavsett vilken uppfattning de
            företräder i själva sakfrågan, innan jag är beredd att säga vilka
            förslag i dessa olika avseenden som regeringen avser att förelägga
            riksdagen.
          </note>
          <note>
            Det enda som i dag bör slås fast vad gäller tidpunkten för folkröstningen
            är att den självfallet bör äga rum så att vårt medlemskap kan
            bli verklighet vid kommande årsskifte på det sätt som vi själva
            har strävat efter och som de tolv EU-
          </note>
          <note>
            staterna också är angelägna om.
          </note>
          <note>
            I denna för vår gemensamma framtid så viktiga omröstning är det
            två alternativ som kommer att ställas mot varandra. Det ena är
            att Sverige deltar i samarbetet i Europa på de villkor som nu
            är klara.
          </note>
          <note>
            Det andra är att Sverige ställer sig utanför och definierar sina
            relationer till EU på något annat sätt.
          </note>
          <note>
            Jag tror att det är viktigt att vi ser det som två olika alternativ.
            Båda har konsekvenser. Båda måste diskuteras. Det finns inget
            status quo i ett Europa som befinner sig i förändring.
          </note>
          <note>
            Inte minst kräver ärligheten gentemot alla som skall ta ställning
            att vi granskar utealternativets alla konsekvenser för vår framtid
            med samma noggrannhet som vi naturligen kommer att granska och
            diskutera innealternativets alla konsekvenser och möjligheter.
          </note>
          <note>
            Under de överläggningar som inleds på fredag är det också viktigt
            att vi uppnår ett brett samförstånd om de villkor som skall gälla
            för ekonomiskt stöd till politiska partier och företrädare för
            de båda meningsriktningarna under den kampanj som skall följa.
          </note>
          <note>
            Men vi måste också börja diskutera andra frågor.
          </note>
          <note>
            Dit hör hur vi skall utse dem som vid ett ja i folkomröstningen
            skall representera olika delar av
          </note>
          <note>
            Sverige och olika politiska meningsriktningar i
          </note>
          <note>
            Europaparlamentet. Det måste ske genom ett direkt Europaval,
            som kan äga rum antingen i år eller under de närmaste två åren.
          </note>
          <note>
            Redan i och med gårdagens överenskommelse kommer Sverige att
            börja få möjligheter att informellt medverka i det europeiska
            samarbetet inom EU. Jag kan nämna att utrikesminister
          </note>
          <note>
            Margaretha af Ugglas nu är inbjuden till de europeiska utrikesministrarnas
            traditionella s.k.
          </note>
          <note>
            Gymnichmöte den 27 mars. Där kommer man att diskutera politiken
            såväl i den bosniska konflikten som inför omvandlingen av och
            osäkerheten i centrala och östra Europa.
          </note>
          <note>
            Steg för steg räknar vi med att våra möjligheter till informell
            medverkan kommer att förbättras. Sedan avtalet har undertecknats
            kommer de att vara goda.
          </note>
          <note>
            Informellt får vi därmed säte i det europeiska samarbetet. Men
            stämma och rösträtt får vi självfallet först den dag vi är medlemmar.
            Om folkomröstningen skulle leda till att vi i stället skall stå
            utanför kommer vi naturligtvis att lämna samarbetet med allt vad
            det innebär.
          </note>
          <note>
            Det förhandlingsresultat som i dag kan redovisas hade inte varit
            möjligt utan hängivna och skickliga insatser av alla dem som på
            ett eller annat sätt varit engagerade i denna stora förhandling.
            Det gäller, för att nämna några, inte minst Ulf Dinkelspiel och
            alla hans medarbetare, chefsförhandlaren Frank
          </note>
          <note>
            Belfrage och vår EU-ambassadör Lars Anell.
          </note>
          <note>
            Jag vill på detta sätt uttala den uppskattning som vi känner
            för det som de alla har gjort, ibland i offentligheten men många
            gånger anonymt och bakom kulisserna. Detta gäller också det politiska
            stöd som vi hela tiden har haft i detta arbete.
          </note>
          <note>
            Samrådet mellan regering och opposition har varit mycket nära.
          </note>
          <note>
            Det innebär inte att vi alltid från början har gjort gemensamma
            bedömningar. Men som jag sade inledningsvis har det från regeringens
            sida hela tiden funnits en strävan efter nationellt samförstånd.
            Och jag har upplevt att motsvarande strävan i de avgörande ögonblicken
            funnits också hos den socialdemokratiska oppositionen. Jag är
            övertygad om att detta har varit en nationell styrka som har uppmärksammats
            också i andra länder.
          </note>
          <note>
            Det har också lett till att vi -- som moderater, socialdemokrater,
            folkpartister, kristdemokrater, centerpartister eller nydemokrater
            -- kan stå här och känna samma tillfredsställelse med det resultat
            som regeringen nu kan redovisa.
          </note>
          <note>
            Det här är också ett tillfälle för partiföreträdarna att göra
            en deklaration. Låt mig därför säga att gårdagens avtal har en
            speciell betydelse också för
          </note>
          <note>
            Moderaterna. Moderaterna har varit
          </note>
          <note>
            Europapartiet i den svenska politiken kanske alltsedan den dag
            då Gunnar Heckscher i början av
          </note>
          <note>
            1960-talet gick så långt att han förde en kommunal valrörelse
            under devisen ''Ja till Europa''. Sedan dess har frågan spelat
            en central roll i vår politiska gärning.
          </note>
          <note>
            För oss, men också för många andra, har det varit en självklarhet
            att vårt Sverige en dag skulle ta sin naturliga plats i den fredsallians
            som steg för steg håller på att forma en ny framtid för vårt Europa.
          </note>
          <note>
            Nu ligger det historiska avtalet klart. Det är det viktigaste
            vi har förhandlat fram under detta århundrade. Vi ser vägen framåt.
          </note>
          <note>
            Nu gäller det att informera, förklara och övertyga.
          </note>
          <note>
            Den uppgiften ligger lika på oss alla. Det handlar inte främst
            om att redogöra för de undantag, bidragsregler eller olika anpassningar
            som gör att vi alla kan säga att vi har fått ett bra avtal --
            en svensk lösning för Sverige. Det handlar ytterst om att visa
            på visionen om ett Europa i samarbete för fred och frihet, om
            ett Sverige som inte ser sin framtid i isolering utan i samverkan
            och om ett Europa som utvecklas till ett allt närmare förbund
            mellan folken. Därmed lägger man det förgångnas rivaliteter och
            konflikter åt sidan och förmår i stället fullt ut att utnyttja
            och ta till vara alla framtidens hisnande nya möjligheter.
          </note>
          <note>
            Ensam är inte stark i en värld där gränser rivs och broar byggs.
            Det är i samverkan som framtiden kan vinnas.
          </note>
          <note>
            (Applåder)
          </note>
          <note type="speaker">
            Anf. 3 INGVAR CARLSSON (s):
          </note>
          <note>
            Fru talman! Det är för Sveriges framtid en ytterst viktig förhandling
            som nu i stort sett har kunnat avslutas.
          </note>
          <note>
            Den grundläggande frågan är om Sverige aktivt skall delta i arbetet
            med att utveckla Europa eller om vi skall isolera oss från det
            samarbetet.
          </note>
          <note>
            Jag är för min del övertygad om att möjligheterna att förverkliga
            socialdemokratiska idéer och mål ökar om vi blir medlemmar. Därför
            har jag ansett att förhandlingarna och resultatet av dessa är
            ytterst viktiga.
          </note>
          <note>
            Vi insåg från både regeringens och den socialdemokratiska riksdagsgruppens
            sida att ett väl fungerande samarbete mellan oss om förhandlingarnas
            uppläggning och genomförande var i nationens intresse. Regeringssidan
            har accepterat att den socialdemokratiska oppositionens förhandlingskrav
            har fått ett rejält genomslag i de svenska positionerna. Det vill
            jag vitsorda.
          </note>
          <note>
            Jag kan i dag med tillfredsställelse konstatera att vi tillsammans
            har klarat av denna uppgift. På så sätt har vi i en svår och komplicerad
            förhandling nått goda, på vissa punkter mycket goda, resultat.
          </note>
          <note>
            Givetvis finns det också områden där vi hade önskat större förståelse
            från motpartens sida för de svenska kraven. Jag tänker särskilt
            på storleken av det svenska budgetbidraget. I praktiken återstår
            det nu att klara en ansvarsfull och rimlig finansiering.
          </note>
          <note>
            Det är inte bara svenska önskemål som har kunnat tillgodoses.
            Vi har också kunnat avvärja sådant som många av våra medborgare
            har upplevt som hot och risker med ett medlemskap. Med hänsyn
            tagen till helheten finner jag anledning, fru talman, att från
            denna talarstol uttala ett tack till Ulf Dinkelspiel och hans
            medarbetare för konstruktiva och helhjärtade insatser.
          </note>
          <note>
            Jag vill också deklarera att det under förhandlingarna har underlättat
            för Sverige att så många inom den europeiska unionen positivt
            har önskat Sverige som medlem. Det har glatt mig att vi har så
            många trofasta vänner ute i Europa och att alla undersökningar
            har visat att det finns ett starkt folkligt stöd i Europa för
            att Sverige skulle bli en fullvärdig medlem.
          </note>
          <note>
            Samtidigt är det som nu har hänt endast en etapp på vägen. Låt
            oss inte glömma det i dag! Den viktigaste delen av den demokratiska
            processen återstår. Jag anser att det är utomordentligt viktigt
            att förutsättningarna för medborgarna i vårt land att bilda sig
            en uppfattning om fördelar och nackdelar med ett medlemskap blir
            de bästa tänkbara. Jag vill varna för att man inte ger dem tillräckligt
            utrymme för att inhämta kunskap, för diskussion och för eftertanke.
            Därför är det min förhoppning att vi inom kort skall kunna nå
            enighet mellan partierna om en lämplig dag för folkomröstningen.
          </note>
          <note>
            Framför allt ser jag i dag fram emot en saklig, men engagerad
            debatt, om Sveriges möjliga medlemskap i den europeiska unionen,
            nu när resultatet av förhandlingarna föreligger.
          </note>
          <note>
            (Applåder)
          </note>
          <note type="speaker">
            Anf. 4 HADAR CARS (fp):
          </note>
          <note>
            Fru talman! Som glada vikingaättlingar har förhandlarna återvänt
            från Bryssel med ett avtal i handen. För det avtalet har Ulf Dinkelspiel,
            Anne
          </note>
          <note>
            Wibble, Karl Erik Olsson, Börje Hörnlund, Frank
          </note>
          <note>
            Belfrage, Carl B Hamilton och deras många skickliga medarbetare
            gjort sig förtjänta av vårt varma tack. Avtalet är bra. I flera
            avseenden är det t.o.m. mycket bra.
          </note>
          <note>
            Avtalet ger Sverige många fördelar -- fördelar för jobben, jordbruket,
            Norrland och glesbygderna.
          </note>
          <note>
            Det rymmer bestämmelser om stort och smått, om frihandel, regionalstöd,
            miljö, salmonellabekämpning, alkohol, snus och kobidrag. Allt
            detta är nödvändigt och bra.
          </note>
          <note>
            Men frågan om den europeiska unionen, om vår roll i Europa, handlar
            om något annat och mycket större. Den innehåller långt mer än
            det som ryms inom avtalets paragrafer.
          </note>
          <note>
            Europa är en dröm, en dröm om frihet och fred. Ur ruinerna av
            de många krigens Europa -- av förtyckets, despotins och rasismens
            Europa -- reser sig en ny byggnad. Den är inte färdig. Mycket
            återstår att göra, men konturerna är klara.
          </note>
          <note>
            Drömmen är på väg att förvandlas till verklighet.
          </note>
          <note>
            Grunden för det nya Europa är demokrati. Endast demokratier får
            delta i byggprocessen, och den sammanhållning deras gemensamma
            ansträngningar skapar bidrar i sin tur till att stärka demokratin.
          </note>
          <note>
            Demokratier för inte krig mot varandra. De stora och små stater
            som bildar Europaunionen har under århundraden härjat och förött
            varandra. Nu samverkar de för sina folks bästa, och krig mellan
          </note>
          <note>
            Spanien och Portugal, mellan Frankrike och
          </note>
          <note>
            Tyskland är i dag helt otänkbart.
          </note>
          <note>
            Europatanken är i grunden liberal. Dess utgångspunkt är tilltron
            till individen. Till varje människas förmåga att i ett fritt samhälle
            göra egna, fria val och att i samverkan med andra forma något
            av värde också för kommande generationer.
          </note>
          <note>
            För Folkpartiet liberalerna har svensk medverkan i det europeiska
            samarbetet alltid varit en ledstjärna.
          </note>
          <note>
            Det dagliga arbetet inom den europeiska unionen präglas inte
            av de stora visionerna. I arbetsgrupper och organisationer, i
            förvaltningar och departement, i ministerråd och riksdagar kämpar
            man, på samma sätt som vi gör i Sverige, för det som man uppfattar
            som sina intressen, gruppens, regionens och landets intressen.
            Frågorna är mångskiftande och ofta inte ett dugg mera spännande
            för den stora allmänheten än frågan om kobidragen. När Sverige
            en dag blir medlem av den europeiska unionen kommer vi svenskar
            att medverka i denna process på samma sätt och på samma villkor
            som andra européer.
          </note>
          <note>
            Men då är vi med -- på samma sätt och på samma villkor -- där
            besluten tas. Som nation slipper vi att i efterhand anpassa oss
            till vad andra redan bestämt. Då har också vi rösträtt i Europa!
          </note>
          <note>
            Det var riksdagen som beslöt att Sverige skulle söka medlemskap
            i den europeiska unionen.
          </note>
          <note>
            Förhandlingarna har förts av regeringen i nära samverkan med
            riksdagen. Fram till ''mållinjen''
          </note>
          <note>
            har samtliga riksdagspartier varit fullt informerade om förhandlingarnas
            gång och kunnat påverka resultatet.
          </note>
          <note>
            Nu har vi fått ett avtal -- ett avtal om svenskt medlemskap i
            den europeiska unionen. Riksdagen, regeringen och våra förhandlare
            har gjort vad på dem ankommer. Dörren till Europa står öppen.
            Nu ligger det i våra händer som medborgare att tillsammans med
            alla andra svenska medborgare avgöra om vi vill ta vara på de
            möjligheter Europa öppnar för Sverige!
          </note>
          <note>
            (Applåder)
          </note>
          <note type="speaker">
            Anf. 5 PER-OLA ERIKSSON (c):
          </note>
          <note>
            Fru talman! Gårdagens beslut om att Sveriges förhandlingar med
            EU lett fram till ett avtal var ett glädjens besked. Jag vill
            inledningsvis instämma i den kö av gratulanter som framfört ett
            tack till de svenska förhandlarna för ett väl genomfört förhandlingsarbete.
          </note>
          <note>
            Inför förhandlingarna ställde Centern ett antal viktiga krav
            på förhandlingarnas inriktning. Till de viktigaste kraven hörde
            att vi inte skulle behöva göra avkall på miljöpolitiken och vår
            egen ambition att slå vakt om miljövärden. Vi ville ha möjlighet
            att driva en aktiv regionalpolitik. Vi ville inte heller vara
            tvungna att ansluta oss till en gemensam valuta. Våra möjligheter
            till fortsatt alliansfrihet skulle inte heller få naggas i kanten.
          </note>
          <note>
            Nu ser vi hur avtalet blev. Det innebär att vi inte behöver sänka
            våra miljökrav. Avtalet innehåller dessutom åtaganden från EU:s
            sida om att man skall närma sig de krav som vi har ställt upp
            när det gäller miljön. Vi tillförsäkras rätten att bedriva en
            aktiv regionalpolitik i minst nuvarande omfattning på nationell
            nivå. Vi får dessutom en möjlighet till betydande regionalekonomiskt
            stöd från EU:s regionalpolitiska fonder. Vi har också förbehållit
            oss rätten att i Sveriges riksdag pröva frågan om en gemensam
            valuta när det blir aktuellt. Vi har också klargjort att den svenska
            alliansfriheten består. Det har inte heller krävts några åtaganden
            som skulle inkräkta på vår suveränitet i det avseendet.
          </note>
          <note>
            Jag vill rikta ett tack till Ulf Dinkelspiel som lett förhandlingarna
            med Frank Belfrage. Jag kan också instämma i gratulationskön till
            Börje
          </note>
          <note>
            Hörnlund för hans sätt att förhandla fram ett bra avtal vad gäller
            regionalpolitiken. Karl Erik Olsson vill jag gratulera när det
            gäller resultaten för jordbrukspolitiken och livsmedelskvaliteten
            och
          </note>
          <note>
            Olof Johansson när det gäller miljöfrågan. Jag vill naturligtvis
            också tacka alla andra som har varit engagerade i dessa frågor.
          </note>
          <note>
            Nu kan vi konstatera att de krav som vi har ställt i förhandlingarna
            i allt väsentligt har tillgodosetts.
          </note>
          <note>
            Från Centerns sida har vi sagt att framgång för de krav som Centern
            har ställt inför förhandlingarna är avgörande för att man skall
            kunna skapa en bred folklig förankring. Vi har önskat att förhandlingsresultatet
            skulle bli så bra som möjligt så att svenska folket i den kommande
            folkomröstningen kan besluta att Sverige skall bli medlem i den
            europeiska unionen.
          </note>
          <note>
            När nu avtalet är klart skall vi gå ut till svenska folket och
            informera om avtalet och dess olika beståndsdelar. Med ödmjukhet
            -- jag vill understryka det -- skall vi infomera om avtalet och
            föra en dialog med svenska folket om denna för
          </note>
          <note>
            Sverige så viktiga fråga.
          </note>
          <note>
            Det vore fel om vi inför folkomröstningen framställde ett svenskt
            EU-medlemskap som något fyllt av glamour och paradisiska lösningar.
            Men det också fel att inte framhålla Sveriges möjligheter i det
            nya Europa som vi nu ser växa fram. Det finns hotbilder, men det
            finns också betydande möjligheter som vi skall ta till vara.
          </note>
          <note>
            Jag vill varna för att man, vilket ibland görs i debatten, framställer
            den europeiska unionen som en väg till socialdemokratisk eller
            moderat politik.
          </note>
          <note>
            För mig och Centern är det en väg för att vi tillsammans med
            andra stater och andra människor i Europa skall kunna skapa ett
            fredens, gemenskapens och framtidens samhälle. Det var fredstanken
            som en gång var grunden för EG och som nu också är en bärande
            del i detta projekt.
          </note>
          <note>
            Inför den kommande folkomröstningen tror jag att det är viktigt
            att vi också skapar ordentliga ekonomiska resurser till olika
            sidor så att man kan informera om avtalet och föra en bred dialog
            med svenska folket. I den andan och med den ambitionen tror jag
            att vi kan få en saklig diskussion om denna för Sverige så viktiga
            fråga. Avtalet är naturligtvis en bra grund att stå på. Tack till
            förhandlarna.
          </note>
          <note>
            (Applåder)
          </note>
          <note type="speaker">
            Anf. 6 Statsrådet ALF SVENSSON (kds):
          </note>
          <note>
            Fru talman! Århundradets viktigaste avtal,
          </note>
          <note>
            Sveriges viktigaste fördrag -- omdömena från olika håll markerar
            den vikt EU-avtalet har. Många har sett avtalet som möjligheten
            att nå en marknad --
          </note>
          <note>
            krämarnas marknad hävdar de som är negativa.
          </note>
          <note>
            Jag tror att vi svenskar, som har haft fred i nära 200
          </note>
          <note>
            år, ibland har svårare än många andra att förstå bakgrunden till
            det som blivit EU. Den idé som ''the founding fathers'', EG:s
            grundläggare, bars av när de började plädera för EG var fredens
            och samförståndets. Grundarna hade färska erfarenheter av två
            världskrigs vanvett och ändlösa rader av kors över stupade i tre
            fransk-tyska krig på mindre än 100 år.
          </note>
          <note>
            De som nu ute i Europa starkast motarbetar freden och samförståndet
            är fascismens och supernationalismens följeslagare. Vad sådana
            splittringar kan åstadkomma kan vi se i det forna
          </note>
          <note>
            Jugoslavien.
          </note>
          <note>
            Jag vill påminna om vad FN:s utvecklingsorgan skriver i årsboken
            Human Development Report:
          </note>
          <note>
            ''Nationalstaten är för liten för de stora problemen och för
            stor för de små''. Nu kan vi med större effekt samverka kring
            att lösa t.ex. Europas miljöproblem. Det är också hög tid för
            en samlad attack mot den för miljoner människor förlamande arbetslösheten.
            Också andra problem kräver gemensamma lösningar. Från juli i år
            till årets slut är Tyskland ordförandeland i EU, nästa halvår
            är det Frankrike. Då har vi stora möjligheter att påverka flyktingfrågorna.
            Dessa länder har också engagerat sig inom det här området. En
            humanitär lösning för flyktingarnas bästa kan verkligen inget
            enskilt land klara på egen hand.
          </note>
          <note>
            Det är i fråga efter fråga vi kan söka åsiktsfränder, påverka
            och samverka. Våra samtal, våra överenskommelser och diskussioner
            sopar undan den gränstrakternas misstänksamhet som tidigare fött
            ängslan, som vuxit till hat, som lett till krig.
          </note>
          <note>
            De lokala problemen löser vi lokalt.
          </note>
          <note>
            Förhandlingsresultatet ger stödet till problemlösning i glesbygden,
            i jordbruket osv. Det är subsidiaritetsprincipen i aktion. Problemen
            skall lösas och besluten skall fattas nära människorna.
          </note>
          <note>
            Men stödet, subsidierna, kan komma från gemensamma organ. Det
            blir en styrka för en utveckling av regionalpolitiken, för ett
            vitaliserat och än mer livskraftigt jordbruk. Paradoxen är att
            samtidigt som vi blir mer av européer, blir Sverige alltmer svenskt.
          </note>
          <note>
            Uppgörelsen är i flera avseenden bättre än vad vi kristdemokrater
            vågat hoppas på. Svenska krav på alkoholpolitikens område har
            vunnit gehör. När vi så småningom är framme vid beslutsborden
            kan vi slå vakt om jämställdheten och värna individens integritet.
            Jag är övertygad om att vi dessutom kommer att finna större förståelse
            för de små gemenskapernas, familjens, behov och betydelse.
          </note>
          <note>
            Detta är självklarheter för kristdemokraterna i
          </note>
          <note>
            Europa, och det är därför vi känner en stor gemskap med det Europa
            som präglats av kristen tradition och västerländsk klassiskt humanism.
            På den grunden har kristdemokraterna i EU framhållit att unionen
            skall präglas av en social och ekologisk marknadsekonomi. Man
            betonar alltså korrektionen, gränserna, för marknaden.
          </note>
          <note>
            När Europa läkt samman är det vår största utmaning att gemensamt
            göra insatser för de fattiga folken på södra halvklotet. Vi som
            arbetar med det svenska biståndet har redan i EU:s biståndskommittéer
            funnit att där finns en stor glädje och stark vilja att tillsammans
            med oss vidareutveckla och samordna biståndsinsatserna.
          </note>
          <note>
            Fru talman! Nu går vi in i en valrörelse inför folkomröstningen
            om EU. Vi skall ärligt visa både fördelar och nackdelar med ett
            inträde i unionen.
          </note>
          <note>
            Vi skall respektera alla dem som är tveksamma och lyssna på varandras
            argument. Jag vill för min del uppmana alla som träter om snus,
            gurkors form, eller vad det kan vara, att inte glömma visionen.
          </note>
          <note>
            Det är fråga om en gemenskap som skall bevara freden och samförståndet
            i Europa.
          </note>
          <note>
            Jag vill också passa på och tacka den svenska förhandlingsdelegationen,
            med Ulf Dinkelspiel i spetsen, för ett kompetent och framgångsrikt
            arbete.
          </note>
          <note>
            Låt oss nu inte bara debattera och fundera över vad
          </note>
          <note>
            EU kan göra för oss svenskar, utan låt oss själva ägna några
            tankar åt vad vi kan göra för varandra i fredens och frihetens
            Europa.
          </note>
          <note>
            (Applåder)
          </note>
          <note type="speaker">
            Anf. 7 IAN WACHTMEISTER (nyd):
          </note>
          <note>
            Fru talman! Det mesta är sagt. Jag är en av dem som har tyst
            åhört detta och applåderat varje inlägg. Något lättsamt skulle
            man kunna tillägga att
          </note>
          <note>
            ''seiern er vår''. Visst kan man raljera i ett sådant läge och
            säga att spritmonopolet har räddats. Det blev en liter i påsen.
            Snuset är räddat. Carl Bildt och Ingvar Carlsson ser glada ut.
            Frågan är bara vem som skrattar sist.
          </note>
          <note>
            Man kan se på allt detta med humor, liksom man kan med alla frågor.
            Men man kan se väldigt allvarligt på detta.
          </note>
          <note>
            Vi har ett helt annat tempo i Sverige än vad man har i Norge.
            Norrmännen är litet vildare än vad vi är. Men det synes mig som
            om den svenska fanan vajar sakta i draget från våra flinka förhandlare.
          </note>
          <note>
            Det viktiga är att vi i riksdagen visar att vi är glada över
            resultatet. Jag kan tänka mig en bild i tidningen där det syns
            att riksdagen är glad. Då sitter folk och läser och konstaterar
            att riksdagen ser riktigt glad ut. ''Det är kanske trevligt med
          </note>
          <note>
            Europa.'' Då har det hela börjat.
          </note>
          <note>
            Förhandlingarna är alltså färdiga. Men inom kort skall svenska
            folket avgöra frågan. Svenska folket kommer att avgöra om vi har
            framtiden för oss eller bakom oss. För första gången någonsin
            skall vi visa om vi verkligen är internationella i vår syn och
            visa om vi är européer i våra hjärtan eller bara så där litet
            lätt geografiskt, vidare om vi är starka nog här i
          </note>
          <note>
            Sverige att ''gripa'' de möjligheter ett medlemskap innebär.
          </note>
          <note>
            Den valrörelse som kommer inför folkomröstningen kommer säkert
            att bli intressant.
          </note>
          <note>
            Gnällspikar, rödstrumpor, nykterister och gitarrister kommer
            säkert att föklara hur farligt det är att ''gripa'' möjligheterna
            och att det är farligt att göra saker. Andra med litet mer nostalgisk
            läggning kommer att vilja köra bilen vidare med blicken koncentrerad
            i backspegeln. Andra åter vill säkert finna tryggheten genom att
            dra upp vindbryggan, kratta löv i nationalparken och stå där när
            tåget går.
          </note>
          <note>
            Den sista gruppen kallas för krattorna.
          </note>
          <note>
            Vilken utmaning är inte detta för er som tänker fortsätta inom
            politiken och ser politik som ett yrke! Det slår mig, nämligen,
            att Sveriges politiker, när Sverige kommer in i den europeiska
            gemenskapen, plötsligen kan bli mycket bättre.
          </note>
          <note>
            Varför då? Jo, därför att då kommer svenska politiker att se
            till det svenska allmänintresset och inte bara representera olika
            särintressen -- som det kan bli för mycket av här inne.
          </note>
          <note>
            År 1993 var det stora nej-året i Sverige. Vi sade nej till allting.
            Man t.o.m. skojade internationellt om hur negativa svenskarna
            var. Låt 1994 bli det stora ja-året. Då kan denna dag betyda mer
            för Sverige än hur många guldmedaljer som helst.
          </note>
          <note>
            Detta kan bli året då vi säger ja till framtiden, men också året
            då vi säger ja till vår egen förmåga och ja till Europa.
          </note>
          <note>
            Nu har vi en uppgift. Den uppgiften är gemensam för oss alla
            -- regeringen är kanske något viktigare än övriga. Vi skall stå
            upp för våra åsikter, argumentera öppet och begripligt och på
            allvar tänka framåt.
          </note>
          <note>
            Den svenska demokratin kommer att kräva ledarskap vid detta tillfälle
            som så många säger är det största och viktigaste i Sveriges historia.
            Utan ledarskap har inga länder tagit stora steg -- i varje fall
            inte framåt.
          </note>
          <note>
            Men förhandlade Sverige bra nog, frågar någon?
          </note>
          <note>
            Men detta sägs framför allt inte nu, eftersom tillfället är litet
            högtidligt. Men det kommer väl att sägas senare. Ja visst, alla
            kan väl förhandla bättre -- så småningom, när de tänker efter
            --
          </note>
          <note>
            eftersom alla är så duktiga. Det är en demokratisk frihet att
            tycka så.
          </note>
          <note>
            Jag tycker att gjort är gjort. Vi kan tydligen alla enas om att
            det är bra gjort. Eftersom det ofta missuppfattas om någon eventuellt
            skulle applådera efter ett anförande som jag har hållit, vill
            jag föreslå att de applåder som nu följer kommer att bli stående
            och riktas till Ulf Dinkelspiel och hans medarbetare som har genomfört
            dessa förhandlingar så förträffligt. En applåd från riksdagen
            -- vi säger väl så, fru talman!
          </note>
          <note>
            (Applåder)
          </note>
          <note type="speaker">
            Anf. 8 GUDRUN SCHYMAN (v):
          </note>
          <note>
            Fru talman! Jag kommer inte att låta lika optimistisk som de
            andra. Men jag kan gratulera till att förhandlingarna är slutförda.
            Jag tror säkert att ni har gjort ett bra jobb. Jag är också övertygad
            om att det finns delar av förhandlingsresultatet som är bra. Kanske
            har de blivit bättre än väntat. Andra delar kan ha blivit sämre
            än väntat. Hittills har inte någon av oss sett förhandlingsresultatet.
            Det är bara några få som har fått se det än så länge.
          </note>
          <note>
            Uppgifterna finns ju inte på bordet i tillräcklig omfattning
            för att vi här och nu skall kunna göra någon helhetsbedömning.
          </note>
          <note>
            Men för att i denna stund i kammaren vara litet saklig är det
            intressant att konstatera att det som hittills framkommit är att
            Sverige i förhandlingarna inte fått några juridiskt bindande undantag
            på några punkter, utom när det gäller snuset. I övrigt handlar
            det om övergångsbestämmelser med nya förhandlingar om två, tre
            eller fyra år och i någon fråga om fem år.
          </note>
          <note>
            Vi vet också att flera av de överenskommelser som träffats under
            förhandlingarnas gång kan komma att ifrågasättas av EU-domstolen.
            Förmodligen kommer de att ifrågasättas när det blir anmälningar
            i frågor som bl.a. Systembolagets vara eller inte vara. Flera
            av de politiska överenskommelser som är gjorda inom ramen för
            förhandlingarna kommer alltså att överprövas av den europeiska
            unionens domstol, och besluten kommer till syvende och sist att
            fattas av de jurister som sitter där.
          </note>
          <note>
            Men det mest intressanta är ju de frågor som över huvud taget
            inte har förhandlats. De stora och avgörande frågorna har ju inte
            varit uppe till förhandling. Den första frågan gäller den ekonomiska
            och monetära unionen. I den frågan har Sveriges förhandlare inte
            begärt några undantag från några delar av den ekonomiska och monetära
            unionen. Det innebär att Sverige genom att säga ja till ett medlemskap
            säger ja till en gemensam valuta, en gemensam centralbank med
            målsättningen inflationsbekämpning och prisstabilitet för den
            ekonomiska politiken.
          </note>
          <note>
            I dagens konjunkturläge går det helt på tvärs med målet full
            sysselsättning. Detta förbinder sig
          </note>
          <note>
            Sverige vid ett medlemskap att arbeta för, dvs.
          </note>
          <note>
            inflationsbekämpning i stället för full sysselsättning. Vi lyfter
            besluten om den ekonomiska politiken från denna församling,
          </note>
          <note>
            Sveriges riksdag, över till en riksbank som skall stå fri från
            allt inflytande och all kontroll över folkvalda församlingar --
            en separation av ekonomin från politiken. Frågan om inflytandet
            över den ekonomiska politiken är mycket avgörande för många människor
            i Sverige. Detta har det inte förhandlats om!
          </note>
          <note>
            Den andra stora frågan som inte varit uppe till förhandling gäller
            Sveriges medverkan i den utrikes-, säkerhets- och försvarspolitiska
            gemenskapen. Förhandlarna säger helt enkelt att vi träder in i
            detta och förbinder oss att medverka till utvecklingen av en gemensam
            utrikes- och säkerhetspolitik inklusive en försvarspolitik. Det
            innebär för de flesta uttolkare -- utom en del förhandlare och
            politiska företrädare -- att Sverige säger upp sin alliansfrihet
            och träder in i ett försvarspolitiskt och ett utrikespolitiskt
            samarbete som omöjliggör en egen röst för Sverige i utrikespolitiken.
            Det omöjliggör även för Sverige att föra en annan utrikespolitik
            än den man kommer överens om i ministerrådet.
          </note>
          <note>
            Dessa två stora och avgörande frågor, nämligen frågorna om det
            militära samarbetet och om vem som skall bestämma om den ekonomiska
            politiken, har inte varit uppe till förhandlingar. Dessa frågor
            är de frågor som i dag bildar grunden för det motstånd mot ett
            medlemskap i den europeiska unionen som finns så rikligt företrätt
            i Sverige i dag, utanför denna kammare.
          </note>
          <note>
            Den grundläggande frågan är faktiskt inte, som
          </note>
          <note>
            Ingvar Carlsson sade -- om jag inte missminner mig -- om vi skall
            delta eller inte. Nej, den grundläggande frågan är: På vilka villkor
            skall
          </note>
          <note>
            Sverige i framtiden samarbeta med de 12
          </note>
          <note>
            västeuropeiska länder som i dag utgör unionen?
          </note>
          <note>
            Vänsterpartiets inställning är att grunden för vårt samarbete
            skall vara nationell suveränitet, självbestämmanderätt, i förhållande
            till unionens medlemsländer och övriga europeiska länder samt
            i förhållande till de andra länder, makter och pakter som finns
            i världen i övrigt. Ett nationellt självbestämmande som grund
            i det internationella, nödvändiga, samarbetet möjliggör en röst
            också för små länder, i stället för att de enbart skall behöva
            rätta sig efter stormakterna. Vår position innebär ett ja till
            en utvidgad demokrati och ett självbestämmande.
          </note>
          <note>
            (Applåder)
          </note>
          <note type="speaker">
            Anf. 9 Statsrådet ULF DINKELSPIEL (m):
          </note>
          <note>
            Fru talman! Jag kommer alltid att minnas den välkomsthälsning
            i ord och applåder som företrädare för den europeiska unionen
            riktade till vår förhandlingsdelegation när vi efter långa nattmanglingar
            kunde konstatera att vi nått en överenskommelse.
          </note>
          <note>
            Den hälsningen präglades av en uppriktig glädje och värme, som
            så klart visade att Sverige är välkommet som medlem i den europeiska
            unionen.
          </note>
          <note>
            Det fanns ett klart uttryck för att man hoppades att
          </note>
          <note>
            Sverige, genom att snart komma in i EU-kretsen, skulle bli del
            av den europeiska familjen.
          </note>
          <note>
            Fru talman! Jag har i olika sammanhang varit med i förhandlingar
            om EEC, EG och EU under loppet av 25 år. Den första gången, under
            frihandelsförhandlingarna 1970--1972, var jag portföljbärare åt
            den dåvarande chefsförhandlaren
          </note>
          <note>
            Sverker Åström. Den andra gången var jag chefsförhandlare under
            EEC-förhandlingarna, förhandlingar som ledde fram till ett avtal
            år 1991.
          </note>
          <note>
            Nu, den senaste gången, handlade min medverkan om medlemskap
            i EU.
          </note>
          <note>
            Alla gånger har jag känt den härliga tillfredsställelse som man
            känner efter att ha lyckats nå fram till en allomfattande överenskommelse
            efter långvariga förhandlingar. Ändå tyckte jag att det jämfört
            med tidigare tillfällen förelåg en skillnad i går.
          </note>
          <note>
            Tidigare har det mer handlat om en förhandling med en motpart.
            Det har varit fråga om ett samarbete med andra parter. Denna gång
            handlade förhandlingarna mer om att delta som likställd och på
            likvärdiga villkor i ett brett internationellt samarbete. Det
            kändes!
          </note>
          <note>
            Fru talman! Efter ett års förhandlingar har vi nått en uppgörelse
            om ett avtal med EU. När förhandlingarna inleddes i februari 1993
            var det många som hävdade att vår tidtabell var alltför optimistisk.
            Visst är det så, att det inte finns några garantier i någon förhandling,
            i synnerhet inte om man i alla lägen skulle ställa sakfrågorna
            i fokus, vilket vi var helt inställda på. Visst visste vi att
            det skulle bli tufft. Ett år är en kort tid och förhandlingarna
            har varit omfattande, i synnerhet som de omfattat alla delar av
            alla fördrag som det europeiska samarbetet bygger på. Vi har gått
            igenom rättsakt för rättsakt.
          </note>
          <note>
            Nu har vi trots allt kunnat hålla tidsplanen. Det är en tidsplan
            som vi och EU-länderna haft gemensamt. Det är resultatet av ett
            målmedvetet arbete från alla inblandade länders sida och av inte
            minst en stark politisk vilja.
          </note>
          <note>
            Ibland har den bild som tecknats av förhandlingarna och förhandlingsledningen
            kommit att fokuseras på förhandlingsledningen.
          </note>
          <note>
            Det vet jag, men ni förstår säkert att den bilden i grunden är
            felaktig. Utan de fantastiska och mycket engagerade insatser och
            det enorma lagarbete som har gjorts av ett stort antal människor
            som har varit inblandade i förhandlingarna -- det må gälla regering
            och riksdag, departement och myndigheter, vår Brysseldelegation
            eller andra utlandsmyndigheter -- hade vi i dag inte varit där
            vi är. Det tack som har riktats till mig och vår förhandlingsdelegation
            tillkommer var och en som har varit inblandad i dessa förhandlingar.
            Och jag vill framföra ett tack på mina egna och deras vägnar.
          </note>
          <note>
            I det sammanhanget vill jag också säga att den breda politiska
            enighet som har funnits bakom förhandlarna under hela förhandlingarna
            fram till dess att de avslutades har varit en stor styrka och
            verksamt bidragit till ett bra förhandlingsresultat.
          </note>
          <note>
            Fru talman! Statsministern sade i sitt anförande att detta är
            det viktigaste avtal som Sverige har uppnått under detta århundrade.
            Jag håller med om det.
          </note>
          <note>
            Eftersom jag vid tidigare informationer har redogjort för de
            resultat som Sverige har uppnått i förhandlingarna, skall jag
            här inskränka mig till att i allra största korthet redovisa de
            viktigaste elementen.
          </note>
          <note>
            När det gäller regionalpolitiken nådde vi i slutförhandlingarna
            -- och jag begränsar mig till dessa -- överenskommelser som avspeglar
            svenska priorioteringar och möjliggör en fortsatt aktiv regionalpolitik.
            Dessutom har vi tillförsäkrat oss ett rejält tillskott från EU:s
            strukturfonder på 2,4
          </note>
          <note>
            miljarder per år. Det ger möjligheter till förstärkta insatser
            i särskilt utsatta områden.
          </note>
          <note>
            När det gäller jordbruk och fiske innebär överenskommelsen att
            Sverige fullt ut skall medverka i den gemensamma jordbrukspolitiken.
          </note>
          <note>
            Detta är en klar fördel, därför att svenskt jordbruk och svensk
            livsmedelsindustri är konkurrenskraftiga på den europeiska marknaden.
          </note>
          <note>
            När det gäller skyddet mot salmonella har Sverige fått igenom
            sina krav på skydd av livsmedel för att därmed förhindra att livsmedel,
            foder och levande djur förs in i landet är salmonellasmittade.
            Över huvud taget gäller att de överenskommelser som har nåtts
            på olika områden innebär att vi har fått genomslag för vad som
            har varit en grundlinje, nämligen inga sänkta normer och att den
            fria rörligheten självfallet inte får innebära en fri rörlighet
            för sjukdomar.
          </note>
          <note>
            När det gäller resandebestämmelser får Sverige även i fortsättningen
            ha särskilda regler för införsel av sprit, vin och tobak. En översyn
            förutses 1996, men ändringar förutsätter i grunden enhällighet.
          </note>
          <note>
            När det gäller fritidsfastigheter har Sverige fått igenom en
            femårig övergångsordning för nuvarande lagstiftning. Den syftar
            till att förhindra överexploatering av särskilt utsatta områden.
            Till detta fogas dessutom en särskild deklaration i vilken det
            konstateras att EU:s regelverk inte hindrar enskilda medlemsländer
            att av miljö- och planeringsskäl vidta icke diskriminerande åtgärder.
          </note>
          <note>
            När det gäller budgetbidraget har vi åstadkommit en infasning
            av vårt bidrag över fyra år, och det är en reduktion av kostnaderna
            med nästan 10
          </note>
          <note>
            miljarder. Det innebär framför allt att nettokostnaderna för
            de första två åren kommer att vara mycket begränsade, sett från
            samhällsekonomisk synpunkt.
          </note>
          <note>
            Fru talman! Nu återstår två frågor. Den första gäller institutionerna.
            Hur många röster i ministerrådet skall Sverige ha? Hur många platser
            i Europaparlamentet? I det sammanhanget blir det också aktuellt
            att behandla offentlighetsprincipen.
          </note>
          <note>
            Den andra frågan handlar om att avsluta kapitlet om EMU, där
            EU för närvarande har interna problem som lägger hinder i vägen.
          </note>
          <note>
            Dessutom återstår det att slutföra arbetet med de olika legala
            texterna för att på så sätt kunna överlämna avtalet till Europaparlamentet
            för godkännande samt till riksdagar och parlament för ratificering.
          </note>
          <note>
            Nu har också de andra ländrna gått i mål. Det gäller
          </note>
          <note>
            Finland, Österrike och inom den närmaste tiden kan vi räkna med
            att detta också kommer att gälla
          </note>
          <note>
            Norge. Låt mig säga att samarbetet mellan kandidatländerna har
            varit av mycket stort värde i det här sammanhanget, och det gäller
            inte minst det nordiska samarbetet. Jag vill hävda att det nordiska
            samarbetet aldrig tidigare har varit så intensivt som just under
            de nuvarande förhandlingarna. Ett medlemskap för de nordiska länderna
            öppnar vägen för ett fördjupat nordiskt samarbete.
          </note>
          <note>
            Fru talman! Nu har förhandlingarna nått sitt slut.
          </note>
          <note>
            Tiden har kommit för att lyfta blicken till de stora frågorna.
            Vi har tillsammans med EG-länderna arbetat fram ett avtal i en
            anda som har präglats, inte av antagonism, inte av att två parter
            har stått mot varandra utan av att man gemensamt sökt lösa problem
            av gemensamt intresse, och man har tagit särkild hänsyn till våra
            speciella problem. Denna anda har präglat förhandlingarna.
          </note>
          <note>
            Nu kan vi lyfta blicken och tillsammans med de andra EU-länderna
            fundera över de stora frågorna.
          </note>
          <note>
            Vi kan fundera över vad ett EU-medlemskap betyder för Sverige,
            vad det betyder för jobben och välfärden, för freden och säkerheten
            i Europa, för möjligheterna att med gemensamma krafter möta gemensamma
            problem, när det gäller ekonomiska, sociala och politiska områden,
            när det gäller miljöproblem, när det gäller knarket och internationell
            brottslighet, när det gäller flyktingfrågor -- för att bara nämna
            några exempel.
          </note>
          <note>
            Inte minst kan vi fundera över vad ett medlemskap i EU betyder
            för möjligheterna att påverka vår europeiska omvärld och därmed
            också vår egen utveckling.
          </note>
          <note>
            Fru talman! Låt oss aldrig glömma grundtanken, att genom ett
            närmare samarbete mellan Europas länder och folk trygga freden
            och friheten i vår del av världen. En av Europasamarbetets fäder
            -- och det var Jean Monnet -- sade en gång att vi bygger inte
            koalitioner mellan stater utan vi förenar människor. Det är detta
            som det ytterst handlar om.
          </note>
          <note>
            (Applåder)
          </note>
          <note type="speaker">
            Anf. 10 TALMANNEN:
          </note>
          <note>
            Ledamöterna kan nu begära ordet för inlägg om högst två minuter.
            Sedan statsministern eller statsrådet Ulf Dinkelspiel svarat på
            inlägget kan ledamoten om tiden medger det få ordet för ett ytterligare
            inlägg om högst en minut.
          </note>
          <note>
            Statsministern eller statsrådet Dinkelspiel kan då få ordet för
            ett kompletterande svar. Ledamöterna talar från bänkarna medan
            statsministern och statsrådet Dinkelspiel talar från talarstolen.
          </note>
          <note type="speaker">
            Anf. 11 JOHAN LÖNNROTH (v):
          </note>
          <note>
            Fru talman! Jag vill vända mig till statsministern.
          </note>
          <note>
            Han sade att vi har fulla rättigheter att forma vår välfärd som
            vi själva vill. Statsministern talade också om möjligheterna att
            arbeta för den europeiska unionens olika mål, bl.a. den monetära
            unionen.
          </note>
          <note>
            Jag hörde också Carl Bildt i går tala om att det enbart återstår
            tekniska aspekter på frågan om hur
          </note>
          <note>
            Sverige skall infogas i den monetära unionen.
          </note>
          <note>
            Då vill jag för det första fråga statsministern: Vilka är de
            tekniska aspekterna som återstår? För det andra: Är det inte så,
            att vi med detta avtal förbinder oss att arbeta aktivt för den
            monetära unionen med den dynamik som den europeiska unionen själv
            avgör? Eller har Sverige fått igenom några danska undantag, dvs.
            några annorlunda villkor vad gäller förhållandet till den monetära
            unionen än vad andra EU-medlemmar -- förutom
          </note>
          <note>
            Danmark -- har fått? Eller är det rent av så, att statsministern
            anser att danskarna är lurade när de tror att de har fått annorlunda
            villkor än andra EU-
          </note>
          <note>
            medlemmar inkl. eventuellt Sverige om vi blir medlemmar?
          </note>
          <note>
            Till sist vill jag ställa ytterligare en fråga som gäller kostnaden
            för medlemskapet, och då talar jag enbart om budgetbelastningen.
            Hur skall man finansiera dessa mycket stora belastningar på statsbudgeten,
            som är väl i klass med de sparprogram som har genomdrivits här
            i riksdagen under senare år. Hur skall ni klara av att finansiera
            dessa mycket starka belastningar på Sveriges statsbudget med de
            väldiga underskott som vi lever med redan i dag?
          </note>
          <note type="speaker">
            Anf. 12 Statsminister CARL BILDT (m):
          </note>
          <note>
            Fru talman! Till Johan Lönnroth om frågan om vi har förhandlat
            om några danska undantag. Svaret på frågan är nej. Det har vi
            som bekant inte gjort.
          </note>
          <note>
            Vi har förhandlat från svenska utgångspunkter därför att vi har
            velat ha svenska villkor, inte danska. Det danska är bra för Danmark,
            det svenska är bra för Sverige.
          </note>
          <note>
            Beträffande de konkreta frågorna handlade den första frågan om
            tekniska eller andra svårigheter som fortfarande föreligger, vilket
            gör att vi inte har slutit kapitlet, som det så vackert heter,
            om den ekonomiska monetära unionen. Också Ulf
          </note>
          <note>
            Dinkelspiel refererade till detta.
          </note>
          <note>
            Det handlar i grunden om en intern diskussion mellan de tolv
            länderna om beslutsordningen i samband med övergången från det
            andra till det tredje steget, där det framför allt från spansk
            sida finns vissa synpunkter som berör de existerande medlemsstaterna.
            Detta är något som måste lösas ut mellan dem. Jag är också absolut
            övertygad om att det kommer att lösas ut mellan dem under den
            närmaste tiden.
          </note>
          <note>
            Den andra frågan var väl närmast ett påstående.
          </note>
          <note>
            Det är självklart att vi har en möjlighet att delta fullt ut
            i arbetet med den ekonomiska och monetära unionen. Jag och regeringen
            har gjort bedömningen, som jag tror har stöd av denna riksdag,
            att det är ett svenskt intresse att delta i denna. Om vi sedan
            har möjlighet att göra det fullt ut, t.ex. när man går mot en
            tilltagande valutastabilitet i Europa, är beroende av att vi klarar
            av vår egen ekonomiska politik och vår egen ekonomiska utveckling.
            Men vi har ett mycket starkt intresse av att bekämpa inflationen,
            hålla räntorna nere, se till att tillväxten blir bra och att sysselsättningen
            blir bra. Vi får bättre möjligheter att klara detta genom vårt
            medlemskap i den framväxande ekonomiska och monetära unionen.
          </note>
          <note>
            Lyckas vi med detta samtidigt som ett antal andra av EU-medlemsstaterna
            -- förhoppningsvis så många som möjligt -- skapas automatiskt
            förutsättningarna för den valutastabilitet i Europa som ligger
            i allas intresse. Det är inte en bra bestående tingens ordning
            att ha valutor som för evigt flyter mot varandra eller en situation
            där vi inte vet vid vilken tidpunkt vi kan drabbas av ny finansiell
            eller monetär instabilitet av den art som vi upplevde under hösten
            1992.
          </note>
          <note>
            Därför är vår strävan att vi skall sköta vår ekonomi så bra som
            möjligt. Andra skall också göra det.
          </note>
          <note>
            Därmed skapas förutsättningar för valutastabilitet.
          </note>
          <note>
            Detta är essensen i arbetet för den ekonomiska och monetära unionen.
          </note>
          <note type="speaker">
            Anf. 13 JOHAN LÖNNROTH (v):
          </note>
          <note>
            Fru talman! Jag har begripit att vi har möjligheter att delta
            i arbetet med den monetära unionen. Det var inte detta frågan
            gällde.
          </note>
          <note>
            Det har rasat en mycket stark debatt om de grundläggande principerna
            i den monetära unionen, som de uttrycks i Maastrichtavtalet och
            som Gudrun Schyman här tog upp för en stund sedan. När det gäller
            centralbankernas oberoende ställning i förhållande till parlamenten
            har det också rasat en svensk debatt i samband med
          </note>
          <note>
            Riksbanksutredningen. Jag tolkar statsministern så, att Sverige
            därmed har förbundit sig att arbeta för principerna inflationsmålets
            överhöghet och
          </note>
          <note>
            Riksbankens oberoende ställning, som såvitt jag förstår är djupt
            kontroversiella frågor i den svenska riksdagen. Det är inte bara
            Vänsterpartiet som har invändningar.
          </note>
          <note>
            Till sist svarade inte statsministern alls på min fråga om hur
            de stora belastningarna på statsbudgeten skall finansieras.
          </note>
          <note type="speaker">
            Anf. 14 Statsminister CARL BILDT (m):
          </note>
          <note>
            Fru talman! Jag ber Johan Lönnroth om ursäkt på den senare punkten.
            Jag ber att få återkomma till frågan.
          </note>
          <note>
            Jag vill bara påminna om att vi strävar efter att ha en oberoende
            centralbank också i Sverige. Det är inte riksdagen och inte regeringen
            som fattar centralbanksbeslutet, utan vi har en i förhållande
            till regering och riksdag oberoende Sveriges
          </note>
          <note>
            Riksbank om vilken det råder en betydande enighet i denna kammare.
          </note>
          <note>
            Sedan vet vi själva att denna oberoende ställning är relativt
            relativ i det europeiska sammanhanget, därför att vi är så beroende
            av vad som inträffar i det övriga Europa. Vi kan ju se vad som
            inträffar på den svenska penningmarknaden varje gång det uppstår
            ens ett rykte om att den tyska centralbanken skall göra ditt eller
            datt och hur beroende vår egen ränteutveckling är av vad t.ex.
          </note>
          <note>
            den tyska centralbankens eller Storbritanniens diskonto egentligen
            är.
          </note>
          <note>
            Vi är en del av ett Europa som är finansiellt integrerat. Vi
            har ett starkt intresse av att medverka till att det finns insitutioner
            där vi kan vara med och påverka och i någon mån också styra denna
            fortsatta finansiella och monetära integration.
          </note>
          <note>
            Detta innebär inte att det finns någon automatik.
          </note>
          <note>
            Det europeiska samarbetet är icke utrustat med autopilot utan
            det är under manuell styrning. Det innebär att vi i regering och
            riksdag fortsatt kommer att ta ställning till hur de olika stegen
            för detta samarbete skall utvecklas. Det är viktigt, och det har
            vi klargjort under dessa förhandlingar.
          </note>
          <note>
            När det sedan gäller medlemsbidraget är det självklart att vi
            betalar ett sådant. Jag vill understryka att vi inte har förhandlat
            om medlemsbidragets storlek utan om infasningen mot bakgrund av
            de förhoppningsvis temporära budgetproblem som Sverige kommer
            att ha under
          </note>
          <note>
            1990-talet. Vi har där fått en i allt väsentligt tillfredsställande
            lösning som minskar budgetbelastningen under de närmaste åren.
          </note>
          <note>
            Johan Lönnroths fråga kan besvaras i två perspektiv. Det ena
            är det långsiktiga perspektivet, där vi fullt ut betalar den medlemsavgift
            som vi självfallet skall betala, vilket man gör vid varje form
            av samarbete. Då hoppas jag att den samlade ekonomiska politiken
            har lett till att detta som är en relativt begränsad del av statsbudgeten
            inte heller skall vara något problem i det stora hela.
          </note>
          <note>
            När det gäller de närmaste åren skall regeringen be att få återkomma.
            Men det är bara att notera att med de förhandlingsinsatser som
            har gjorts under de senaste dygnen är den ytterligare belastningen,
            dvs. de medlemsbidrag som vi skall betala under de närmaste åren,
            så pass begränsad att den alls inte går att tillmäta någon avgörande
            statsfinansiell betydelse.
          </note>
          <note type="speaker">
            Anf. 15 PÄR GRANSTEDT (c):
          </note>
          <note>
            Fru talman! Jag vill först passa på att uttrycka min glädje över
            det förhandlingsresultat som har uppnåtts och min beundran för
            de insatser som har gjorts av våra förhandlare i Bryssel. Jag
            tycker att det är en imponerande förhandlingsprestation. Det bådar
            gott inför framtiden att vi är bra på att förhandla, eftersom
            ett medlemskap i EU väldigt mycket handlar om att kunna förhandla.
          </note>
          <note>
            Jag vill rikta några frågor till Ulf Dinkelspiel, eftersom de
            handlar om preciseringar av avtalet.
          </note>
          <note>
            Frågorna bygger på den debatt som nu förs med anledning av förhandlingsresultatet
            och de farhågor som framförs.
          </note>
          <note>
            Den första frågan gäller den svenska alliansfriheten. En av de
            kritikpunkter som har framförts är att denna fråga inte har förhandlats.
          </note>
          <note>
            Därför vill jag be Ulf Dinkelspiel att mycket exakt redovisa
            för riksdagen om det finns något i detta avtal som skulle kunna
            förhindra oss att fortsätta att föra en säkerhetspolitik präglad
            av alliansfrihet i fred för att vi skall kunna vara neutrala i
            händelse av krig i vårt närområde. Finns det något i detta avtal
            som skulle kunna förhindra oss att föra en sådan politik?
          </note>
          <note>
            Min andra fråga gäller en sak som även Johan
          </note>
          <note>
            Lönnroth tog upp, nämligen den monetära unionen. Jag vill fråga
            mycket precist: Finns det något i detta avtal som kan leda till
            att vi tvingas överge kronan och gå in i en gemensam valuta, även
            om vi själva inte bedömer det önskvärt vid den tidpunkt då det
            skulle kunna bli aktuellt?
          </note>
          <note>
            Den tredje kritikpunkten är att detta avtal inte innehåller några
            permanenta undantag med undantag av snuset. Jag ber Ulf Dinkelspiel
            redovisa vilka möjligheter vi har att långsiktigt upprätthålla
            de många undantag som vi har fått när det gäller miljö och säkerhet,
            om inte EU inom en nära framtid kommer i kapp den skyddsnivå som
            vi har i Sverige.
          </note>
          <note>
            Anf. 16 Statsrådet ULF DINKELSPIEL
          </note>
          <note>
            (m):
          </note>
          <note>
            Fru talman! Jag skall besvara Pär Granstedts frågor i den ordning
            de ställdes.
          </note>
          <note>
            När det gäller den första frågan om utrikes-, säkerhets- och
            försvarspolitiken vill jag klargöra att
          </note>
          <note>
            Sverige kan, vill och har intresse av att fullt ut medverka i
            den gemensamma utrikes- och säkerhetspolitiken. Beträffande försvarspolitiken
            är det viktigt att lägga fast att EG/EU i dag inte har någon gemensam
            försvarspolitk. Men i förlängningen bortom 1996 finns det planer
            på att utforma en sådan gemensam försvarspolitik. Mot denna bakgrund
            har Sverige i den deklaration som jag avgav den 1 februari konstaterat
            att den militära alliansfriheten alltjämt består. Detta är en
            förklaring som högtidligen har avgivits. Alla beslut i hithörande
            frågor kräver enhällighet. Det betyder när det gäller försvarspolitiskt
            samarbete att
          </note>
          <note>
            Sveriges regering och Sveriges riksdag suveränt bestämmer huruvida
            Sverige skall delta. Ingen kan tvinga oss att delta i ett sådant
            samarbete.
          </note>
          <note>
            När det gäller den andra frågan om utvecklingen mot en ekonomisk
            och monetär union, speciellt frågan om en gemensam valuta, skall
            först sägas att det finns en tidsplan, som dock inte innebär att
            alla
          </note>
          <note>
            EU:s medlemsländer kommer att medverka.
          </note>
          <note>
            Snarare vill jag säga att man kan utgå från att inte alla EU:s
            medlemsländer kommer att delta, även om unionen kommer att etableras
            före sekelskiftet.
          </note>
          <note>
            Man diskuterar fortfarande hur den gemensamma valutan skall utformas.
            Många varianter finns. Men detta hör till det tredje steget, och
            vi har i avtalet klart deklarerat att det i slutändan är Sveriges
            riksdag som skall besluta om ställningstagandet till en övergång
            från det andra steget till det tredje steget i det ekonomiska
            och monetära samarbetet inom unionen.
          </note>
          <note>
            På den tredje frågan om Sverige har fått några permanenta undantag
            vill jag svara att allt som har lagts fast i avtalet är juridiskt
            bindande. Att avtalet kan underställas domstols prövning är ju
            ingenting som motsäger att avtalet är juridiskt bindande.
          </note>
          <note>
            Varje form av avtal kan prövas juridiskt. Vi har på en rad områden
            utverkat juridiskt bindande utfästelser, som ger oss möjlighet
            att avvika från de nuvarande reglerna och -- med den tolkning
            som har givits reglerna -- fortsätta med vår nuvarande ordning.
            Vi har infört nya ordningar typ arrangemanget för särskilt stöd
            till de nordliga delarna av Sverige, Norge och Finland. Jag kan
            gå vidare. På område efter område har vi förhandlat fram i olika
            former lösningar, som innebär att
          </note>
          <note>
            Sverige kan fortsätta med sin politik. Vad som där har lagts
            fast är juridiskt bindande.
          </note>
          <note type="speaker">
            Anf. 17 MATS HELLSTRÖM (s):
          </note>
          <note>
            Fru talman! Jag vill gratulera Ulf Dinkelspiel och hans medarbetare
            till en mycket skickligt genomförd förhandling. Jag vet att det
            är en uppfattning, som delas även av en rad bedömare i andra länder.
          </note>
          <note>
            Det finns ingen motsättning mellan å ena sidan principer, visioner
            och värderingar och å andra sidan de detaljresultat där vi måste
            uppnå för oss godtagbara villkor. Det är likadant här i vår riksdag.
            Vi har värderingar och principer, som sedan omsätts i detaljbeslut.
            På båda områdena måste vi ägna samma energi åt att föra ut
          </note>
          <note>
            Europavisionen och att -- som ni har gjort -- föra ut detaljresultaten.
          </note>
          <note>
            Under de senaste dagarna har framför allt regionalpolitiken stått
            i fokus. De stora pengar som vi får från EG:s fonder kommer inte
            från det i och för sig utmärkta nya nordiska målområdet 6 utan
            från de andra fonderna, de som handlar om industriområden, arbetsmarknadspolitik
            och landsbygdsutveckling. Här är det kommissionen och inte ministerrådet
            som bestämmer om projekten tillsammans med länderna. Jag har i
            detta sammanhang en fråga till Ulf Dinkelspiel:
          </note>
          <note>
            Kan vi i diskussioner med kommissionen få en grov indikation
            på vilka regioner i Sverige som får del av de andra fonderna?
            Det har stor praktisk betydelse för vår egen regionalpolitik.
            Det är viktigt att vi i god tid före folkomröstningen i vårt land
            får ett klarläggande på denna punkt, ett klarläggande som vi av
            naturliga skäl inte har kunnat få hittills.
          </note>
          <note>
            Anf. 18 Statsrådet ULF DINKELSPIEL
          </note>
          <note>
            (m):
          </note>
          <note>
            Fru talman! När det gäller regionalpolitiken vill jag bekräfta
            vad Mats Hellström sade. Hur viktigt detta högt prioriterade område,
            målområde 6, än är, är det angeläget att slå fast att bara cirka
            en femtedel av det totala belopp som avsätts för regionalpolitik
            är avsedd för just detta ändamål.
          </note>
          <note>
            Jag säger detta på förekommen anledning, eftersom det förekom
            felaktiga uppgifter i Ekot i morse också på denna punkt.
          </note>
          <note>
            För regionalpolitiska ändamål och strukturinsatser har vi anvisat
            ett belopp på totalt ungefär 2,5
          </note>
          <note>
            miljarder kronor. Av dessa medel kommer -- men här har vi inte
            precisa uppfattningar -- en femtedel att gå till mål 6, en del
            till regionala insatser och strukturinsatser i egentlig mening
            och en del till arbetsmarknadspolitiska insatser i särskilt utsatta
            regioner. Exakt hur dessa medel i framtiden kommer att fördelas
            återstår -- som Mats Hellström också sade -- att gradvis diskutera
            fram med EG-
          </note>
          <note>
            kommissionen. Men här gäller att de medverkande länderna har
            mycket stora möjligheter att själva påverka fördelningen utifrån
            en gemensam uppfattning om vilka regioner som behöver särskilt
            stöd. Utan att detta ännu är helt utklarat med kommissionen är
            inriktningen av arbetet att utgångspunkten skall vara de regioner
            i Sverige som för närvarande kan få regionalpolitiskt stöd genom
            nationella insatser.
          </note>
          <note>
            Ytterligare en regionalpolitisk fråga återstår att klara ut med
            EG-kommissionen -- alltså inte i förhandlingar -- nämligen utrymmet
            för nationella insatser. Men vi har redan kommit så långt i de
            diskussionerna att jag vågar förutskicka att vi kommer att få
            fullt utrymme för att föra en nationell regionalpolitik med nuvarande
            inriktning.
          </note>
          <note type="speaker">
            Anf. 19 LENA KLEVENÅS (s):
          </note>
          <note>
            Fru talman! Vi befinner oss i en situation där en majoritet av
            partierna är positiva till ett EU-
          </note>
          <note>
            medlemskap medan folket, som vi ju skall representera, i huvudsak
            är emot. Vi skall nu gå ut i en kampanj där vi skall diskutera
            för- och nackdelar. Men det finns också i riksdagen företrädare
            för nej-sidan. Jag vill påpeka det, eftersom vi har blivit uppmanade
            att gå ut och övertyga folket. Möjligen är det så att folket kommer
            att övertyga sina företrädare i det här huset.
          </note>
          <note>
            När vi nu skall gå ut i den här kampanjen är det oerhört viktigt
            att vi har ett faktaunderlag som vi är överens om. Jag har med
            mig Maastrichtfördraget här. Min fråga är: Gäller detta fördrag?
          </note>
          <note>
            Maastrichtfördraget är mycket användbart i folkkampanjen för
            eller emot och faktiskt mycket lättläst.
          </note>
          <note>
            Jag har så en konkret fråga som gäller den monetära unionen och
            det ekonomiska samarbetet.
          </note>
          <note>
            I artikel 104 c. talas det om vad som skall göras med de medlemsstater
            som har stora offentliga underskott. Det finns en mängd punkter
            här. Jag skall inte läsa upp allt, därför att det inte finns tid
            för det. Men jag rekommenderar alla att läsa vad som står skrivet
            under dessa punkter. Man baxnar när man läser detta.
          </note>
          <note>
            Gäller Maastrichtfördraget för oss om vi blir medlemmar i unionen,
            eller kommer det att vara så att det inte gäller på några punkter?
            Vet vi i så fall vilka punkter det är fråga om?
          </note>
          <note>
            Jag har hört att vi själva har sagt att vi förbehåller oss rätten
            att ta ställning till om vi skall vara med när det gäller det
            tredje steget. Jag har också hört kommentarer om att man inte
            kan göra så -- är man med, så är man med. Jag är väl litet för
            luthersk, så jag tror på att det som är skrivet gäller.
          </note>
          <note>
            Gäller alltså Maastrichtfördraget och då framför allt beträffande
            det ekonomiska området? Gäller det som står skrivet om banken?
            Gäller det som står skrivet om vad kommissionen har rätt att göra
            med länder som inte rättar till detta med offentliga underskott?
          </note>
          <note type="speaker">
            Anf. 20 Statsminister CARL BILDT (m):
          </note>
          <note>
            Fru talman! Självfallet gäller avtalet. Men låt mig säga att
            det inte bara är det avtalet som gäller. Jag hoppas att det inom
            en inte alltför avlägsen framtid skall finnas möjligheter att
            ta del av den samlade avtalstexten, dvs. det som är en kombination
            av
          </note>
          <note>
            Romfördraget, av den europeiska enhetsakten och av Maastrichtavtalet.
            Det är detta samlade fördrags- och avtalsverk som vi ansluter
            oss till och som styr samarbetet på olika punkter.
          </note>
          <note>
            Vad gäller det som åberopades om nationer som har ekonomiska
            problem finns det mekanismer också inom den europeiska unionen
            för att hjälpa sådana nationer på olika sätt. Det finns en förpliktelse
            inbyggd i detta samarbete, nämligen att vi skall se till att vi
            har våra finanser, vår tillväxt och våra räntor i någorlunda ordning.
          </note>
          <note>
            Detta är i och för sig inga avgörande nyheter. Vi har ju motsvarande
            förpliktelser i samband med att vi är medlemmar i IMF, den internationella
            valutafonden, och i OECD, de industrialiserade västländernas samarbetsorganisation.
            Inom ramen för detta är det som bekant så att vår ekonomiska politik
            nagelfars, granskas, bedöms och, ibland, kritiseras. Vi får rekommendationer
            om vad vi skall göra. Ytterst är det vi själva som fattar besluten.
          </note>
          <note>
            Men det säger sig självt att vi har ett mycket starkt intresse
            av att se till att vi för en ekonomisk politik enligt de riktlinjer
            som anges i Maastrichtavtalet och som är desamma som de riktlinjer
            som gäller för den nationella ekonomiska politik som denna kammare
            har fastställt.
          </note>
          <note>
            Det finns mycket få här som tror att inflation löser några problem,
            som tror att budgetunderskott är bra, som vill ha högre räntor
            i Sverige än vad som är fallet i andra länder eller som vill ha
            mindre tillväxt eller lägre sysselsättning. Vi går in i en gemenskap
            där vi får hjälp och stöd när det gäller att genomföra det i den
            ekonomiska politiken som vi i alla fall själva vill genomföra.
          </note>
          <note type="speaker">
            Anf. 21 LENA KLEVENÅS (s):
          </note>
          <note>
            Fru talman! Jag vill bara deklarera att jag inte är enig med
            statsministern om att vi i denna kammare har samma mål för den
            ekonomiska politiken som det som framgår av det här traktatet.
          </note>
          <note type="speaker">
            Anf. 22 Statsminister CARL BILDT (m):
          </note>
          <note>
            Fru talman! Nej, men jag gjorde också en reservation -- det gällde
            alltså så gott som alla. Det är klart att det kan finnas undantag
            -- när jag lyssnade på Gudrun Schyman var det uppenbart att så
            var fallet.
          </note>
          <note>
            Den som tror att inflation ger jobb och tillväxt rekommenderas
            studier av länder som har tillåtit sig en långsiktigt inflationistisk
            politik. Det leder till förfall, elände och arbetslöshet.
          </note>
          <note>
            Genom att hålla inflationen stången skapar vi långsiktigt sunda
            förutsättningar för företagande, för tillväxt och för den sysselsättningsökning
            som måste komma. Det är bara låginflationsländer som på sikt har
            god tillväxt och god sysselsättning. Att påstå någonting annat
            är visa att man inte har kunnat läsa sin ekonomiska historia.
          </note>
          <note type="speaker">
            Anf. 23 CHRISTER WINDÉN (nyd):
          </note>
          <note>
            Fru talman! Jag instämmer i den kör som lovordar förhandlingsdelegationens
            arbete. Själv har jag suttit med i EG-delegationen och har haft
            tillfälle till en nära kontakt. Jag är alltså mycket nöjd med
            detta arbete.
          </note>
          <note>
            Jag vill emellertid ställa en fråga som jag tror att Ulf
          </note>
          <note>
            Dinkelspiel bör besvara. Sverige synes mig ha lagt ned väldigt
            stor möda på de s.k.
          </note>
          <note>
            resandebestämmelserna, dvs. när det gäller att begränsa rätten
            att ta med sig beskattat vin och beskattad sprit över gränsen.
            Det förefaller mig vara ett stort slag i luften med tanke på att
            gränskontrollen försvinner. Så min fråga:
          </note>
          <note>
            Hur har man tänkt sig att efterlevnaden av bestämmelserna skall
            kunna kontrolleras ifall gränskontrollen tas bort?
          </note>
          <note>
            På samma sätt förhåller det sig med den internationella narkotikahandeln.
            Det sägs att
          </note>
          <note>
            EU:s yttre gränskontroll skall skärpas. Vad betyder det för Sverige,
            som ju inte har någon gräns mot
          </note>
          <note>
            EU, ifall Norge inte är med? Vilken betydelse får alltså detta
            jämfört med hur det är i dag?
          </note>
          <note>
            Anf. 24 Statsrådet ULF DINKELSPIEL
          </note>
          <note>
            (m):
          </note>
          <note>
            Fru talman! När det gäller resandebestämmelserna är det riktigt
            att vi tillsammans med de andra nordiska länder som nu förhandlar
            om medlemskap och i likhet med Danmark som är medlem av EU
          </note>
          <note>
            har utverkat särbestämmelser som innebär vissa begränsningar
            i fråga om möjligheterna att införa vin, sprit och tobak från
            andra länder.
          </note>
          <note>
            I ett läge där gränskontrollen avskaffas -- det är tanken --
            skall vi använda oss av ett system som kan komma att likna det
            danska systemet. I Danmark har man en typ av deklarationsförfarande
            vid gränspassage samt stickprovskontroller.
          </note>
          <note>
            Vi vill emellertid studera både det danska exemplet och andra
            exempel. Vi har tillsatt en särskild utredning för att kunna göra
            det och för att just kunna komma med konkreta förslag till hur
            kontrollen skall utformas i anslutning till gränserna.
          </note>
          <note>
            När det gäller kontrollen vid de yttre gränserna är jag inte
            helt säker på att jag uppfattade om Christer
          </note>
          <note>
            Windén med sin fråga avsåg ett förhållande där vi står utanför
            EU och vilka konsekvenser detta skulle få. Där är det enkla svaret
            att det kommer att innebära en gradvis skärpning av kontrollen
            gentemot alla utomstående länder. Om vi å andra sidan är medlemmar
            av den europeiska unionen innebär det att vi medverkar i ett samarbete
            som syftar till att förstärka kontrollen för att motverka narkotika
            och annan internationell gränsöverskridande brottslighet.
          </note>
          <note type="speaker">
            Anf. 25 CHRISTER WINDÉN (nyd):
          </note>
          <note>
            Fru talman! Min fråga baseras delvis på ett EP-
          </note>
          <note>
            meddelande som kom i morse från Ja till Europa.
          </note>
          <note>
            Där står det efter en beskrivning av vad jag tidigare talat om:
            ''Därför inför EU nu andra sätt att bekämpa smugglingen på.''
            Dessutom står det:
          </note>
          <note>
            ''Exempelvis skärps de yttre gränskontrollerna så att det blir
            svårare att föra in narkotika i EU. Tullen i EU-länderna inriktar
            sig nu på spaning i stället för att fylla i blanketter.''
          </note>
          <note>
            Min fråga är alltså: På vilket sätt får det här betydelse för
            den svenska gränskontrollen --
          </note>
          <note>
            givetvis i perspektivet av ett fullvärdigt medlemskap?
          </note>
          <note>
            Anf. 26 Statsrådet ULF DINKELSPIEL
          </note>
          <note>
            (m):
          </note>
          <note>
            Fru talman! Nu förstår jag frågan bättre. Jag vill gärna utveckla
            mitt svar i den andra delen.
          </note>
          <note>
            Tanken är att utveckla samarbetet mellan alla EU-
          </note>
          <note>
            länder både när det gäller kontrollen av yttergränserna och när
            det gäller kontrollen inom
          </note>
          <note>
            EU för att så långt det någonsin är möjligt motverka knarket.
            Här syftar man till en rad olika åtgärder. En åtgärd är helt enkelt
            en striktare granskning vid gränserna. För den händelse vi avskaffar
            gränskontrollerna internt kan vi sätta in ökade resurser på just
            bevakning av våra yttergränser.
          </note>
          <note>
            Men det finns en rad andra kompletterande åtgärder. Det upprättas
            en särskild internationell narkotikaenhet som syftar till att
            bygga ut det internationella samarbetet när det gäller spaning
            mot narkotika. Det prövas nya modeller för spaning på färjor med
            goda resultat, exempelvis mellan Storbritannien och kontinenten.
            Det vidtas olika insatser mot tvättning av svarta pengar, som
            är en integrerad del av den här verksamheten. Det finns en rad
            andra åtgärder, inte minst på området internationellt samarbete,
            som just syftar till att angripa det som är ett gemensamt gissel
            för alla, både innanför och utanför den europeiska unionen, nämligen
            just narkotikan.
          </note>
          <note>
            För några veckor sedan presenterade vi från regeringens sida
            ett aktionsprogram med sikte på just medlemskapet i EU. Det tar
            upp många av de tankar som finns här. För ytterligare information
            vill jag gärna hänvisa till det materialet.
          </note>
          <note type="speaker">
            Anf. 27 INGELA MÅRTENSSON (fp):
          </note>
          <note>
            Fru talman! Ulf Dinkelspiel nämnde i förbigående offentlighetsprincipen.
            Tidigare har Ulf
          </note>
          <note>
            Dinkelspiel sagt att den inte är förhandlingsbar.
          </note>
          <note>
            Enligt vad jag förstår skulle man göra en särskild deklaration.
          </note>
          <note>
            Nu undrar jag: Vart har deklarationen om offentlighetsprincipen
            tagit vägen? Kommer man att göra den senare? Vilken juridisk bindning
            får den i så fall? Jag skulle gärna vilja ha ett klargörande på
            den punkten.
          </note>
          <note>
            Anf. 28 Statsrådet ULF DINKELSPIEL
          </note>
          <note>
            (m):
          </note>
          <note>
            Fru talman! Som jag sade i mitt inledande anförande tillhör offentlighetsprincipen
            en av de frågor som jag räknar med kommer upp i samband med institutionsfrågan,
            förmodligen nästa vecka.
          </note>
          <note>
            Vi har redan tagit upp offentlighetsprincipen i ett sammanhang.
            Det var när förhandlingarna inleddes, då jag avgav en deklaration
            av innebörden att offentlighetsprincipen -- och för den delen
            även meddelarskyddet -- är en omistlig del av vårt politiska och
            kulturella arv. Det vi funderar över och diskuterar är just att
            i en eller annan form upprepa den typen av förklaring på ett sådant
            sätt --
          </note>
          <note>
            detta är viktigt, och Ingela Mårtensson var inne på det -- att
            det inte därmed uppstår någon kontraktuell förbindelse av något
            slag med den europeiska unionen.
          </note>
          <note>
            En sak är given, den politik man för när det gäller offentlighetsprincipen
            och meddelarskyddet är varje deltagande lands egen sak. Det finns
            olika regler och bestämmelser på det här området i olika länder.
            Vi skall inte, lika litet som något annat land, binda upp oss
            gentemot EU på ett sådant sätt att exempelvis EU-domstolen skulle
            kunna tolka våra bestämmelser i detta hänseende. Detta är en nationell
            fråga och skall så förbli.
          </note>
          <note type="speaker">
            Anf. 29 BJÖRN SAMUELSON (v):
          </note>
          <note>
            Fru talman! Det har i debatten från socialdemokratiskt håll hävdats
            att EU-
          </note>
          <note>
            medlemskapet är ett socialistiskt projekt. I dag har vi hört
            att det i grunden är en liberal historia. Då blir min fråga till
            statsministern: Varför är statsministern i så fall så ivrig att
            vi skall bli medlemmar i EU? Är avtalet som nu föreligger i grunden
            politiskt neutralt?
          </note>
          <note type="speaker">
            Anf. 30 Statsminister CARL BILDT (m):
          </note>
          <note>
            Fru talman! Även jag har noterat att retoriken ibland far i väg.
            Det sägs saker som självfallet leder till den typ av frågor som
            Björn Samuelson ställde.
          </note>
          <note>
            Låt mig dra en parallell. Det går inte riktigt att hävda att
            Sveriges riksdag vare sig är en liberal, en moderat eller en socialdemokratisk
            institution.
          </note>
          <note>
            Men det går mycket väl att hävda att riksdagen är en förutsättning
            för att man bättre skall kunna driva socialdemokratisk, liberal
            eller moderat politik, för så är det. På samma sätt är det självfallet
            med
          </note>
          <note>
            Europaparlamentet, unionens ministerråd och kommissionens arbete.
            Detta är en ram och ett system för politisk samverkan mellan nationer
            som vi sedan har en skyldighet att fylla med politiskt innehåll
            allt efter tycke och smak, höll jag på att säga.
          </note>
          <note>
            När detta är sagt skall samtidigt tilläggas att detta är ett
            samarbete som bygger på vissa värderingar som är gemensamma mellan
            de Västeuropeiska nationerna. Det är inte ett alldeles värderingsneutralt
            projekt. Demokratin, respekten för de medborgerliga fri- och rättigheterna,
            är fundamental i Romfördraget och i alla de därpå följande fördragen.
            Så är också respekten för marknadsekonomin och den fria ekonomin.
            Det är inget planhushållningsprojekt, utan ett projekt som bygger
            på fria samhällen och på fria ekonomier.
          </note>
          <note>
            Inom denna ram ser vi i Europaparlamentet t.o.m.
          </note>
          <note>
            företrädare för De gröna engagera sig för att bygga ut samarbetet.
            Vi ser hur även kommunister, som numera inte längre kallar sig
            kommunister, utan försöker att klä sig i alla möjliga dresser,
            är pådrivande för samverkan. Socialdemokrater är för det, liberaler
            är för det, kristdemokrater är för det, konservativa och moderata
            är för det. Alla är övertygade om att det bara är genom mer samverkan
            mellan de europeiska nationerna, mellan de europeiska politiska
            partierna som man kan driva sina värderingar och sina åsikter,
            oavsett vilka dessa är. Men det gives inget utrymme för dem som
            vill avskaffa demokratin, trampa medborgerliga eller mänskliga
            rättigheter på tårna, införa planhushållning eller vad det kan
            vara av de förvillelser som tidigare funnits i den europeiska
            historien.
          </note>
          <note type="speaker">
            Anf. 31 BJÖRN SAMUELSON (v):
          </note>
          <note>
            Fru talman! Av det svaret kan jag dra slutsatsen att det avtal
            som nu är framförhandlat i varje punkt innebär en total enighet
            mellan moderater och socialdemokrater när det gäller dess politiska
            innehåll.
          </note>
          <note type="speaker">
            Anf. 32 Statsminister CARL BILDT (m):
          </note>
          <note>
            Fru talman! Avtalet reglerar framför allt villkoren för det svenska
            medlemskapet. Där har vi utifrån en position som regeringen har
            fastställt i samverkan med riksdagen, icke minst med oppositionen,
            verkat för att det skall bli så bra villkor för Sverige som möjligt.
          </note>
          <note>
            Sverige inkluderar människor som har litet olika politiska uppfattningar,
            som bekant. Tack och lov, höll jag på att säga. Mångfalden är
            trots allt en styrka både i Sverige och i Europa i dess helhet.
            Jag tycker att det är en stor styrka att vi har kunnat få denna
            nationella politiska uppställning. Vi har i dag från olika politiska
            utgånspunkter sagt att detta är ett bra avtal för Sverige, alldeles
            oavsett vad vi sedan råkar ha för partipolitisk etikett. Vi står
            inför en ekonomisk-politisk debatt om några minuter eller någon
            timme, där måhända samförståndet kommer att framstå som mindre
            kompakt än vad det har gjort när det gäller Europapolitiken. Men
            det visar det som är bra. Man kan vara enig om ramar, man kan
            vara enig om sådant som är nationellt viktigt. Sedan kan man i
            alla fall ha en hård politisk batalj om hur man skall fylla dessa
            ramar med konkret politiskt innehåll.
          </note>
          <note type="speaker">
            Anf. 33 MARGARETA WINBERG (s):
          </note>
          <note>
            Fru talman! Man häpnar över en del av de svar som har givits.
            Jag häpnade särskilt över det svar som
          </note>
          <note>
            Carl Bildt gav Lena Klevenås, där han hävdar att en stor majoritet
            i denna kammare skulle vara överens om den ekonomiska politiken.
            Jag rekommenderar Carl Bildt att stanna och lyssna på debatten.
            Då måste han kanske revidera sin uppfattning.
          </note>
          <note>
            Carl Bildt sade vidare att avgiften är så pass begränsad att
            den inte är av avgörande betydelse.
          </note>
          <note>
            Ulf Dinkelspiel sade att kostnaden är mycket begränsad. -- I
            ett samhällsekonomiskt perspektiv, tillade han. I en situation
            där både oppositionen och, antar och hoppas jag, regeringen faktiskt
            räknar miljoner för att komma till rätta med budgetunderskott
            och en mycket stor statsskuld är inte 20 miljarder några små summor,
            även om vi får en infasning. Efter fyra år är det sagt att avgiften
            skall vara 20 miljarder. Därtill kommer enligt regeringens egna
            konsekvensbeskrivningar de skatteharmoniseringar som vi tvingas
            göra på grund av s.k. handelsläckage. Därtill kommer vissa höjda
            tullavgifter för varor från tredje land. Därtill kommer, som man
            inte har kunnat beräkna i kronor, den ökning av sjukvårdskostnaderna
            som följer av en eventuell skattelindring på tobak och alkohol.
            Detta står att läsa i regeringens egna konsekvensutredningar.
          </note>
          <note>
            Återflödet till Sverige kommer att gå till jordbruk och regionalpolitik.
          </note>
          <note>
            Jag vet inte den exakta siffran men det har tidigare rört sig
            om mellan 7 och 11 miljarder. Detta är alltså pengar som inte
            går in i statskassan. När det gäller jordbruket går de i huvudsak
            till de stora spannmålsodlarna i Syd- och Mellansverige.
          </note>
          <note>
            Jag har tre frågor. För det första vill jag veta mera exakt hur
            avgiften skall finansieras. För det andra:
          </note>
          <note>
            Hur stort skattebortfall räknar ni med på grund av skatteharmonisering?
            För det tredje: Hur mycket av nationella pengar måste man lägga
            in i regionaloch jordbrukspolitiken i de delar där EU bara delfinansierar?
          </note>
          <note type="speaker">
            Anf. 34 Statsminister CARL BILDT (m):
          </note>
          <note>
            Fru talman! Låt mig först säga till Margareta
          </note>
          <note>
            Winberg att jag inte har några illusioner om att vi är eniga
            med Socialdemokraterna om varje detalj i den ekonomiska politiken.
            Jag skall inte utnyttja detta tillfälle till att polemisera om
            den saken ytterligare. Jag hoppas att vi trots allt fortfarande
            är eniga om strävan att ha en låginflationspolitik, hög tillväxt,
            hög sysselsättning, sanera offentliga finanser och att ha räntor
            som inte är högre än vad de är i andra europeiska länder. Detta
            är de principer för den ekonomiska politiken som vi ånyo -- det
            har vi redan gjort nationellt -- nu förpliktigar oss till att
            följa. Sedan kan vi ha litet, eller t.o.m. mycket, delade meningar
            om hur man gör för att åstadkomma detta. Ibland kan den populistiska
            frestelsen leda i väg åt olika håll.
          </note>
          <note>
            När det gäller medlemsavgiftens storlek säger
          </note>
          <note>
            Margareta Winberg att det rör sig om väldigt mycket pengar. Jag
            skall nu bortse från det som inträffar under de närmaste åren,
            då vi har fått väsentliga reduktioner som högst avsevärt reducerar
            problemet, i den mån som man ser det som ett problem. Men när
            vi i slutskedet betalar den fulla medlemsavgiften motsvarar det
            ungefär
          </note>
          <note>
            1,2 % av bruttonationalprodukten. Vi har nu offentliga utgifter
            som motsvarar väl över 60 % och t.o.m. har varit över 70 % av
            BNP. Dessa utgifter kommer förhoppningsvis inte att vara fullt
            så stora.
          </note>
          <note>
            Vi måste ha en överensstämmelse mellan skattetryck och utgiftstryck.
            Av detta framgår att det handlar om en mycket liten del av de
            offentliga utgifterna. Det är enstaka procent av de offentliga
            utgifterna.
          </note>
          <note>
            Vad får vi då tillbaka? Framför allt får vi tillbaka en ekonomi
            som fungerar bättre, som ger ökad tillväxt och som därmed ger
            ökade skatteintäkter. Då bortser jag från bidrag och subsidier
            av olika slag, även om de kan vara betydelsefulla inte minst för
          </note>
          <note>
            Jämtland, för att ta ett konkret och näraliggande exempel. Det
            finns inte en kalkyl som är gjord som inte visar på plus för Sverige
            som samhällsekonomi och som därmed också visar på plus för den
            svenska statsbudgeten. Den svenska statsbudgeten, och detta kan
            fru finansministern utveckla länge, är ytterst beroende av att
            vi har tillväxt i ekonomin.
          </note>
          <note>
            Om vi inte har tillväxt i ekonomin får vi inga intäkter. Indirekt
            är det också svar på den fråga som
          </note>
          <note>
            Margareta Winberg ställde angående skattebortfallet. I den utsträckning
            som vi gör skatteharmoniseringar gör vi det för att värna skattebaser.
            Om vi inte gör skatteharmoniseringen så försvinner skattebasen
            och därmed skatteintäkter. Skatteharmoniseringens syfte är att
            bibehålla skattebaserna inom landets gränser. Vi har inte något
            större intresse av att driva det som skall beskattas utomlands.
            Då betalas det ingen skatt alls. Därmed är även detta ytterst
            någonting som gör att vi skapar förutsättningar för sundare offentliga
            finanser. Det finns ingen ekonomisk kalkyl av medlemskap som kan
            göras som inte slutar på annat än mycket betydande plus för
          </note>
          <note>
            Sverige.
          </note>
          <note type="speaker">
            Anf. 35 MARGARETA WINBERG (s)
          </note>
          <note>
            replik:
          </note>
          <note>
            Fru talman! Jag skulle vara intresserad av att få reda på vad
            det är för kalkyler som slutar på så stora betydande positiva
            belopp. Det som man som riksdagsledamot kan få tillgång till är
            de konsekvensutredningar som regeringen själv har gjort. I den
            del som handlar om tillväxt och investeringar sägs det ganska
            snart, på s. 10 i boken, att detta skall ses som en illustration
            och inte som en prognos. Det som ses som en illustration är en
            skillnad mellan ett EES-avtal och ett EU-medlemskap på 0,5 % i
            ökad tillväxt, dvs.
          </note>
          <note>
            litet drygt 7 miljarder. Om statsministern har andra, säkrare
            kalkyler skulle jag vara väldigt intresserad av att få reda på
            det.
          </note>
          <note type="speaker">
            Anf. 36 Statsminister CARL BILDT (m):
          </note>
          <note>
            Fru talman! Det ligger i sakens natur att det aldrig går att
            göra absolut säkra kalkyler. Det kan alla f.d.
          </note>
          <note>
            finansministrar, kandidater eller nuvarande finansminister som
            är närvarande i denna kammare intyga. Vad vi kan bedöma är hur
            förändringarna i förutsättningarna för ekonomin påverkar förutsättningarna
            för tillväxt. Inte minst de kalkyler som Margareta Winberg har
            tagit del av i konsekvensutredningen visar att förutsättningarna
            för tillväxt förbättras högst avsevärt med ett medlemskap, i förhållande
            till med ett EES-avtal.
          </note>
          <note>
            Skillnaden blir ännu tydligare om man skulle riva upp EES-avtalet.
            Då handlar det om ett recept för en betydande ekonomisk nedgång.
          </note>
          <note>
            När det gäller kvantifierandet skall man nog hålla sig till illustrationen.
            Men låt oss ta den illustration som gäller de beräkningar som
            har gjorts i konsekvensutredningarna och som Margareta
          </note>
          <note>
            Winberg åberopar, dvs. 0,5 % ökad tillväxt per år.
          </note>
          <note>
            Det ger mycket pengar. På fem år ger det väl i storleksordningen
            35 miljarder. På tio år, procent på procent, är vi säkert uppe
            i väl över 100
          </note>
          <note>
            miljarder kronor i ökade tillgångar för det samlade folkhushållet.
          </note>
          <note>
            Sedan har Margareta Winberg och jag, hoppas jag, olika uppfattningar
            om hur högt skattetryck vi skall ha i framtiden. Men även med
            det moderata lägre skattetrycket hamnar en betydande del av dessa
            ytterligare tillgångar som kommer till hela folkhushållet i den
            offentliga budgeten. Jag har mycket svårt att se att det ens med
            uppbåd av betydande skepsis, gränsande till illvilja, skulle gå
            att få fram någon kalkyl av ett medlemskap som med fem- eller
            tioårsperspektivet slutade i något annat än ett mycket massivt
            plus för Sverige samhällsekonomiskt och offentligekonomiskt.
          </note>
          <note type="speaker">
            Anf. 37 WIDAR ANDERSSON (s):
          </note>
          <note>
            Fru talman! Utan att på något vis förringa förhandlarnas betydelse
            och deras genomförda arbete vill jag säga att knappast någon trott
            att utfallet av förhandlingarna skulle bli något annat.
          </note>
          <note>
            Självfallet hoppas jag, utan att vara personligt bekant med det
            europeiska politiska etablissemanget, att man där är så pass klok
            att man uppskattar och gärna vill ha medlemmar som är rika, välskötta
            och som dessutom betalar för sig.
          </note>
          <note>
            Mot den bakgrunden störde mig alla dessa ryggdunkningar nu under
            morgonen. Det som glädjer mig i sammanhanget är att Vänsterpartiet
            verkar vara minst sagt sökande i sina försök att attackera dessa
            ryggdunkningarnas brödraskap.
          </note>
          <note>
            Min fråga gäller betalningen. Utifrån ett mycket klart vänsterperspektiv
            tycker jag att det är alldeles självklart och förträffligt att
            de som har mer skall betala mer, alltså en progressiv avgift.
            Min fråga är i två delar: Anser inte statsministern att avgiften
            egentligen är skatt till Europa som kommer att bli alltmer etablerad
            och demokratiskt förankrad på sikt? Borde vi inte betrakta den
            som en skatt som är progressivt uttagen? Vore det inte i så fall
            möjligt för regeringen att tänka sig att denna skatt betalas med
            ett progressivt uttag även här hemma? Vore det inte tänkbart att
            se det som en progressiv skatt till den gemensamma sektorn i Europa
            som betalas enligt en progressiv skala, dvs. att de som har mer
            i Sverige betalar mer än de som har mindre?
          </note>
          <note type="speaker">
            Anf. 38 Statsminister CARL BILDT (m):
          </note>
          <note>
            Fru talman! Det handlar ju om en medlemsavgift som vi betalar
            i samband med detta samarbete. Det är i och för sig inte alldeles
            unikt. Vi betalar medlemsavgifter när det gäller internationellt
            samarbete även i andra sammanhang. I min inledande presentation
            erinrade jag om att vi skall ha Nordiska rådets session här nästa
            vecka. Vi betalar en ganska betydande medlemsavgift, som vi beslutar
            om varje år här i riksdagen, till Nordiska rådet.
          </note>
          <note>
            I det nordiska sammanhanget har det också förts en diskussion
            om vi skall ha något slags nordisk skatt för att finansiera detta
            samarbete. Jag tror personligen inte det.
          </note>
          <note>
            Jag tror att det också i det europeiska sammanhanget är bättre
            att man bibehåller den nuvarande ordningen, dvs. att man har ett
            system där de stater som är företrädda inom den europeiska unionen
            träffar överenskommelse gång på gång, normalt femårsperioder,
            om hur finanserna skall utvecklas.
          </note>
          <note>
            Om vi inrättar något system med automatisk tillförsel av resurser,
            utan att det är under kontroll av medlemsstaternas regeringar,
            finns det risk för att det leder till en okontrollerad utgiftsutveckling
            på den europeiska nivån. Vi skall hålla tummen på finanserna i
            Europa på samma sätt som vi gör det i
          </note>
          <note>
            Norden och på samma sätt som vi gör det i Sverige nationellt
            och på samma sätt som vi gör det i landsting och kommuner. Det
            tycker jag är en självklarhet.
          </note>
          <note>
            Medlemsavgiften är ju progressiv endast i den meningen att det
            är klart att de rika betalar mera, eftersom det är procent det
            handlar om. Betalar vi
          </note>
          <note>
            1,2 % av BNP, så är det mera pengar i Sverige än vad det är i
            Grekland. Men avgiften är inte progressiv i den bemärkelse som
            Widar Andersson lägger in i begreppet.
          </note>
          <note>
            Sedan hamnar vi då på frågan: Hur skall det svenska skattesystemet
            se ut när det gäller att finansiera offentliga åtaganden, oavsett
            om vi talar om medlemsavgiften till det nordiska samarbetet eller
            till den europeiska unionen eller vad det nu kan vara som vi skall
            finansiera? Det är en annan, mer ideologiskt färgad fråga, där
            min grundläggande inställning som bekant är att proportionell
            beskattning som princip är bättre därför att progressiv beskattning
            är tillväxtdämpande, och ytterst är det tillväxten som skapar
            välfärden.
          </note>
          <note type="speaker">
            Anf. 39 BENGT HURTIG (v):
          </note>
          <note>
            Fru talman! Den första timmen fick vi höra ganska mycket retorik
            om Europasamarbetet. När vi som parlamentariker nu får börja ställa
            frågor, blir diskussionen litet mera konkret, och vi får fram
            litet mer av vad avtalet egentligen innehåller.
          </note>
          <note>
            När jag träffar våra kolleger i Europaparlamentet, säger en del
            till mig så här: Vi lämnade ifrån oss makten hemma i våra parlament
            och vi fick den aldrig tillbaka när vi kom hit till
          </note>
          <note>
            Europaparlamentet. Det är ett uttryck för det demokratiska underskottet
            i det här
          </note>
          <note>
            Europasamarbetet.
          </note>
          <note>
            De säger att man inte får ordentligt beslutsunderlag. Man får
            nöja sig med muntliga föredragningar från tjänstemän som har berett
            ärendet -- under icke offentlighet naturligtvis -- som experter
            under kommissionen, som har monopol på beredningen. Ni kommer
            som parlamentariker successivt också i Sverige att upptäcka att
            ni dras in i ett likadant system. Vad har ni t.ex. nu för inflytande
            över beredningen och utvecklingen av den aquis som tas inom ramen
            för EES-systemet?
          </note>
          <note>
            Det pratades en del om offentlighetsprincipen här.
          </note>
          <note>
            Jag tycker att vi har anledning att fundera litet grand över
            den. Det har gång på gång försäkrats att svensk lagstiftning om
            offentlighetsprincip gäller i
          </note>
          <note>
            Sverige, och i EG gäller den som har beslutats där.
          </note>
          <note>
            Nu säger en företrädare för det nya organet ESA i ett anförande
            vid Norrbottens handelskammare att när de skickar handlingar från
            ESA till
          </note>
          <note>
            Konkurrensverket i Sverige så gäller i Sverige EU:s offentlighetslagstiftning.
          </note>
          <note>
            Det är alltså ett exempel på hur den information som vi tidigare
            har fått är vilseledande. Naturligtvis kommer den lagstiftning
            som utarbetas i EU också i det här avseendet att påverka förhållandena
            hos våra myndigheter. Det här är ett problem som borde ha lösts
            på ett annat sätt än vad som nu kommer att ske.
          </note>
          <note>
            Anf. 40 Statsrådet ULF DINKELSPIEL
          </note>
          <note>
            (m):
          </note>
          <note>
            Fru talman! Bengt Hurtig talar om svårigheten att få information
            om avtalet och liknande saker. Jag tar upp den frågan, eftersom
            Gudrun Schyman var inne på den tidigare. Jag vill säga att det
            finns redan ganska fylliga pressmeddelanden om vad som överenskoms
            i går, och inom den närmaste veckan kommer fylligare material.
          </note>
          <note>
            Nu till Bengt Hurtigs två kommentarer.
          </note>
          <note>
            När det gäller inflytandefrågorna är det väl först och främst
            viktigt att konstatera att när vi överlämnar suveränitet är det
            fråga om en sammanläggning av suveränitet, att vi med gemensamma
            krafter löser gemensamma problem och att när vi fattar besluten
            samlat inom den
          </note>
          <note>
            Europeiska unionen är det fråga om att gemensamt bereda och fatta
            beslut.
          </note>
          <note>
            Den ordning som används bygger i mycket stor utsträckning på
            skriftligt material som är tillgängligt för alla. 99 % av all
            dokumentation, har det sagts mig, kommer med de nya offentlighetsregler
            som har antagits att bli offentliga i EU:s institutioner. Utvecklingen,
            som dock lämnar en del övrigt att önska -- där håller jag med
            Bengt Hurtig -- går klart i rätt riktning.
          </note>
          <note>
            Det uttalande som Bengt Hurtig pekar på känner jag inte till,
            men rent allmänt vill jag säga att i
          </note>
          <note>
            Sverige gäller svensk offentlighetslagstiftning.
          </note>
          <note>
            Andra länder må ha sin lagstiftning på det området, och det respekterar
            vi. Sedan är det en annan sak att i delar av internationellt samarbete
            -- det må gälla EU, det må gälla FN, det må gälla vilken annan
            internationell organisation eller vilket bilateralt avtal som
            helst -- finns det en del handlingar som är hemliga och där båda
            parter respekterar just detta och därigenom tillämpar ett sekretesskydd.
          </note>
          <note type="speaker">
            Anf. 41 BENGT HURTIG (v):
          </note>
          <note>
            Fru talman! Jag skall gärna lämna Ulf Dinkelspiel en kopia på
            uttalandet. Det finns anledning att titta på hur det här kommer
            att fungera.
          </note>
          <note>
            Vi kommer att få andra konfliktområden. Anta att en svensk journalist
            intervjuar en tjänsteman i
          </note>
          <note>
            Bryssel och denne läcker sekretessbelagt material.
          </note>
          <note>
            Då kanske EU:s myndigheter, som vill skärpa kontrollen av sina
            tjänstemän, vill förhöra den svenska journalisten om hur han har
            kommit över materialet. Jag tycker för min del att det är en öppen
            fråga hur den konflikten skall lösas.
          </note>
          <note>
            EU skall rekrytera 900 tjänstemän med svenskt ursprung som skall
            arbeta i EU:s institutioner. Hur kommer riksdagen och regeringen
            att kunna styra vilka beslut dessa tjänstemän kommer att ta och
            hur kommer de att väljas ut?
          </note>
          <note>
            Anf. 42 Statsrådet ULF DINKELSPIEL
          </note>
          <note>
            (m):
          </note>
          <note>
            Fru talman! Vad beträffar den första frågan gäller att en tjänsteman
            som är anställd i EU:s institutioner är underkastad EU-institutionernas
            regler för exempelvis meddelarfrihet. Det har vi inte att göra
            med på annat sätt än vad vi har den dag vi blir medlemmar i EU:s
            institutioner, lika litet som något annat land har att göra med
            hur vi tillämpar vår offentlighetslagstiftning, vårt meddelarskydd.
          </note>
          <note>
            När det gäller det konkreta exempel som Bengt
          </note>
          <note>
            Hurtig ger känner jag inte till att det någonsin skulle ha uppstått
            någon sådan konflikt. Ibland kan det uppstå jurisdiktionsfrågor,
            men i Sverige gäller svensk lag och i andra länder gäller annan
            lag. I
          </note>
          <note>
            EU:s institutioner gäller EU:s bestämmelser.
          </note>
          <note>
            Så till frågan om rekryteringsförfarandet till
          </note>
          <note>
            EG/EU:s olika institutioner den dagen Sverige är medlem av institutionerna.
            Vi kommer att utarbeta förslag inom regeringskansliet till hur
            rekryteringen skall gå till. Det förslaget, det vet Bengt Hurtig,
            kommer vi bl.a. att diskutera med EU-
          </note>
          <note>
            delegationens medlemmar. Sedan är tanken att i ljuset av olika
            synpunkter som inhämtas fastställa formerna för ett rekryteringsförfarande.
            Till det finns många förebilder i andra länder som vi kan hämta
            inspiration från.
          </note>
          <note type="speaker">
            Anf. 43 BIRGITTA HAMBRAEUS (c):
          </note>
          <note>
            Fru talman! Arbetslösheten är ett fruktansvärt problem i EU.
            Också under högkonjunkturer är den så hög som upp till 10 % i
            genomsnitt. Det är ett problem som man verkligen uppmärksammar
            och är mycket förtvivlad över också inom EU-
          </note>
          <note>
            länderna.
          </note>
          <note>
            Nu finns det erfarenheter av hur denna arbetslöshet har utvecklats
            i jämförelse med den låga arbetslösheten i Sverige. Det finns
            också fromma förhoppningar och planer för hur man skall kunna
            gå vidare. Men erfarenheten säger följande:
          </note>
          <note>
            Danmark hade en mycket låg arbetslöshet i början på 70-talet.
            När man gick med i EU fick man lika hög arbetslöshet i genomsnitt
            som EU-länderna --
          </note>
          <note>
            upp mot 10 %. Sverige, som då valde att avbryta sina förhandlingar
            och stanna utanför medlemskapet, behöll en låg arbetslöshet under
            hela 70- och 80-talet. Under de centerledda regeringarna på 70-talet
            -- en verkligt svår period av omställning med energikriser, lågkonjunktur
            i världen osv. -- behöll vi vår låga arbetslöshet. Men så fort
            vi började anpassa oss till EU-politik i slutet på 80-talet, i
            vilken man premierar inflationsbekämpning framför arbetslöshetsbekämpning,
            steg vår arbetslöshet upp till EU:s nivå.
          </note>
          <note>
            Nu har man förhoppningar om att vi plötsligt skall kunna klara
            vår arbetslöshet om vi binder oss, släpper vår självständighet
            som land, går in i denna union och därmed tvingas att lyda en
            hel del av de saker som bestäms nere i Bryssel när det gäller
            ekonomisk politik osv. Är inte detta en egendomlig och from förhoppning?
            Vad har regeringen för säkra ekonomiska prognoser som säger att
            vi verkligen kan lösa våra arbetslöshetsproblem genom att bli
            medlemmar och ge upp vår rätt till självbestämmande?
          </note>
          <note type="speaker">
            Anf. 44 Statsminister CARL BILDT (m):
          </note>
          <note>
            Fru talman! Det finns inga garantier för att någonting löser
            våra arbetslöshetsproblem om vi inte är beredda att göra det själva
            genom en sund, stram och riktig ekonomisk politik.
          </note>
          <note>
            Det vi vet är att förutsättningarna för att vi skall kunna klara
            detta förbättras dramatiskt av att vi kan samverka med andra länder.
            Birgitta
          </note>
          <note>
            Hambraeus kan vända och vrida på siffrorna på litet olika sätt,
            men om hon tittar på det europeiska mönstret är det inte på något
            sätt enhetligt. Det finns länder utanför detta samarbete som har
            drabbats av arbetslöshet som är mycket betydande och som inte
            på något sätt kan skyllas på någon anpassning. Låt oss ta Finland
            som ett konkret exempel, och låt oss ta vår egen erfarenhet.
          </note>
          <note>
            Vi vet att dagens ekonomiska kris har sin grund i misslyckanden
            på 70- och 80-talen. Ett av dessa misslyckanden var att vi inte
            klarade av inflationsbekämpningen. Om vi hade hållit en striktare
            låginflationslinje under 70-talet och framför allt under 80-talet
            -- det var då skillnaderna började komma -- hade förutsättningarna
            för svensk sysselsättningsutveckling varit klart bättre.
          </note>
          <note>
            Vi fick vår arbetslöshet utanför det europeiska samarbetet. Att
            gå in i samarbetet är i sig ingen garanti för att vi klarar av
            det, men det förbättrar avsevärt våra förutsättningar för att
            klara denna alldeles avgörande uppgift. Det finns icke en regering
            i Europa som tror att man klarar tillväxt och arbetslöshet utan
            mer av samarbete också på den ekonomiska politikens område.
          </note>
          <note>
            Fru talman! Det sägs retoriskt att vi ger upp självständighet
            och går in i en union. Vad är det för självständighet Birgitta
            Hambraeus talar om?
          </note>
          <note>
            Varje form av samarbete -- jag hoppas att även
          </note>
          <note>
            Birgitta Hambraeus är för samarbete -- innebär i någon utsträckning
            att vi gör avkall på självständigheten. Robinson Crusoe var förvisso
            väldigt självständig intill dess att Fredag dök upp på hans ö
            och de fick samarbeta. Inte ens Robinson
          </note>
          <note>
            Crusoe kunde göra precis som han ville.
          </note>
          <note>
            Vi skall inte vara några isolerade vildar på några isolerade
            öar. Vi vill samverka med varandra i
          </note>
          <note>
            Sverige och med andra nationer. Detta innebär ett givande och
            tagande. Vi är inte de isolerade vildarna. Vi är de samverkande
            nationerna, och det är bara så vi kan lösa gemensamma problem.
            Allt annat är och förblir en illusion.
          </note>
          <note type="speaker">
            Anf. 45 BIRGITTA HAMBRAEUS (c):
          </note>
          <note>
            Fru talman! Anser Sveriges statsminister att
          </note>
          <note>
            Sverige har varit isolerat under 1900-talet ända till den tidpunkt
            då vi började anpassa oss till EU? Det anser inte jag.
          </note>
          <note>
            I en skrift från Finansdepartementet står det t.ex.
          </note>
          <note>
            att Sverige tillhör de tio länder på jorden som har mest internationellt
            samarbete. Vi tillhör faktiskt
          </note>
          <note>
            3 754 internationella organisationer enligt denna rapport från
            Finansdepartementet. Vi samverkar.
          </note>
          <note>
            Frågan är inte om vi skall samverka med
          </note>
          <note>
            Europeiska unionen utan hur.
          </note>
          <note>
            Varför skulle vi bli isolerade för att våra grannländer bildar
            en union? Det finns ingen logik i detta. Jag ser det som ren och
            skär propaganda.
          </note>
          <note>
            Jag tycker att det är tragiskt att debatten skall ha den nivån.
          </note>
          <note type="speaker">
            Anf. 46 Statsminister CARL BILDT (m):
          </note>
          <note>
            Fru talman! Det gläder mig att också Birgitta
          </note>
          <note>
            Hambraeus är för samverkan. Då måste Birgitta
          </note>
          <note>
            Hambraeus inse att medlemskap i alla dessa internationella organisationer
            innebär ett mått av avkall på vår självständighet. Vi har inte
            varit den isolerade vilden på den isolerade ön, utan vi har suttit
            i den ena organisationen efter den andra och argumenterat och
            förhandlat och kommit fram till gemensamma lösningar därför att
            vi tycker att gemensamma lösningar är bättre. De är effektivare.
          </note>
          <note>
            Det som har inträffat är ju att vår värld har internationaliserats
            alltmer. Allt från ekonomi och miljöproblem till medier internationaliseras.
          </note>
          <note>
            Gränserna betyder tack och lov allt mindre. Då måste vi bygga
            demokratin också över nationsgränserna. Vi måste skapa fastare
            samverkansformer mellan nationer och folk för att lösa gemensamma
            problem och säkra freden.
          </note>
          <note>
            Låt mig säga att det som stör mig något i Birgitta
          </note>
          <note>
            Hambraeus argumentaion är frontställningen mot samverkan och
            tron att det i en värld av gemenskap finns någonting som heter
            ''den totala självständigheten''. Det är en argumentation som
            leder till att vi blir den isolerade vilden på den isolerade ön.
            Det gläder mig att inte ens Birgitta
          </note>
          <note>
            Hambraeus vill det.
          </note>
          <note type="speaker">
            Anf. 47 HANS GÖRAN FRANCK (s):
          </note>
          <note>
            Fru talman! Jag vill vända mig till statsministern och anknyta
            till den diskussion han just nu har haft.
          </note>
          <note>
            Det är angeläget att framhålla vikten av alleuropeiskt samarbete
            och vikten av alleuropeisk kollektiv säkerhet. Men kan statsministern
            säga någonting annat än att Europaunionen under överskådlig tid
            kommer att stanna vid att vara ett västeuropeiskt projekt?
          </note>
          <note>
            Den andra frågan gäller försvars- och utrikespolitiken. Ulf Dinkelspiel
            sade här för ett drygt år sedan att Sverige inte skulle motsätta
            sig en utveckling mot ett gemensamt försvar. Jag undrar då hur
            statsministern har tänkt sig att upprätthålla den alliansfria
            politiken, syftande till neutralitet i krig, om man på det sättet
            från början har givit upp?
          </note>
          <note>
            Jag är något förvånad över att vi fortfarande inte har fått ett
            besked om hur regeringen tänker sig lösa frågan om garantier för
            offentlighetsprincipen.
          </note>
          <note>
            Vi har haft diskussioner gång på gång här i kammaren och blivit
            utlovade besked. Nu skriver regeringen på ett avtal utan att vi
            vet någonting om detta!
          </note>
          <note>
            Jag vill erinra om att Hollands regering har vänt sig med skärpa
            mot hemlighetsmakeriet i en anmälan till Europadomstolen. Skall
            det vara hemlighetsmakeri i hemlighetsmakeriet, statsministern?
          </note>
          <note type="speaker">
            Anf. 48 Statsminister CARL BILDT (m):
          </note>
          <note>
            Fru talman! Det skall det inte vara.
          </note>
          <note>
            Garantin för den svenska offentlighetsprincipen ligger i den
            svenska grundlagen. Jag tänker inte förhandla om den svenska grundlagen
            med andra länder. Däremot är det viktigt att de respekterar och
            vet om de bestämmelser som gäller i Sverige.
          </note>
          <note>
            Det kommer att ske på det sätt som Ulf Dinkelspiel har redogjort
            för.
          </note>
          <note>
            Så till en av de andra viktiga frågor som Hans
          </note>
          <note>
            Göran Franck tar upp: perspektivet Västeuropa--
          </note>
          <note>
            Öst- och Centraleuropa. Jag tror mig veta att Hans
          </note>
          <note>
            Göran Franck läser de anföranden som jag har hållit under de
            senaste ett och ett halvt åren i olika europeiska församlingar.
            Jag har redogjort för min och -- tror jag -- också Hans Göran
            Francks vision av det europeiska samarbetet. Han kan se att jag
            hela tiden har sagt att den utvidgning som nu förhoppningsvis
            sker med fyra länder, där de 12
          </note>
          <note>
            länderna blir 16 och det västeuropeiska samarbetet därmed blir
            komplett, är nödvändigt framför allt därför att det stärker och
            förbereder inför den stora och alldeles avgörande uppgift som
            på 90-talet innebär att integrera de central- och östeuropeiska
            länderna i detta samarbete. Det vill de själva. Jag tror att flera
            av de centraleuropeiska länderna kommer att ha ansökt om medlemskap
            redan innan vi har blivit medlemmar den 1 januari 1995.
          </note>
          <note>
            Därmed kommer frågan om nästa stora utvidgning av samarbetet
            mycket snabbt upp på dagordningen.
          </note>
          <note>
            Jag hoppas och tror att Sverige kommer att tillhöra de nationer
            som driver på. Säkerheten i Europa kan inte isoleras till enstaka
            delar av Europa. Det handlar om hela Europa.
          </note>
          <note>
            Den andra frågan handlade om den militära alliansfriheten kontra
            det att vi har sagt att vi inte vill bromsa en utveckling. Nej,
            det vill vi inte. Om andra vill gå vidare t.ex. inom ramen för
            den västeuropeiska unionen har vi ingen anledning att bromsa detta.
            Det är deras val. Vi tar själva självständigt ställning till i
            vilken utsträckning vi vill vara med. I samband med medlemskapet
            skall vi definiera vår ställning till den västeuropeiska unionen.
            Det finns ingen konflikt mellan det som
          </note>
          <note>
            Ulf Dinkelspiel sade den 1 februari och det faktum att den svenska
            militära alliansfriheten alltjämt består.
          </note>
          <note type="speaker">
            Anf. 49 HANS GÖRAN FRANCK (s):
          </note>
          <note>
            Fru talman! Det måste ju ligga en motsättning i att man, när
            man inleder förhandlingarna, säger att man går med på ett gemensamt
            försvar eller att man i varje fall inte skall förhindra eller
            motsätta sig det.
          </note>
          <note>
            Därmed har man ju intagit en ståndpunkt. Jag vill fråga statsministern:
            Varför tror statsministern att
          </note>
          <note>
            Danmark har begärt ett uttryckligt undantag på den här punkten?
            De har inte gjort det för intet. Varför väljer inte Sverige samma
            linje som Danmark gjorde i försvarsfrågan?
          </note>
          <note>
            När det gäller offentlighetsprincipen är jag fortfarande förvånad
            över att statsministern här gör uttalanden i den frågan utan att
            komma med något förslag om hur detta skall lösas. Först har vi
            fått höra att det skulle bli någon form av ömsesidighet.
          </note>
          <note>
            Vi har fått höra att det skulle lösas gemensamt med de nordiska
            länderna. Ingenting av detta har dock skett innan avtalet underskrivs.
          </note>
          <note type="speaker">
            Anf. 50 Statsminister CARL BILDT (m):
          </note>
          <note>
            Fru talman! Den sista frågan gav ju Ulf Dinkelspiel svar på tidigare.
            Han talade om vad som skulle komma där. Den yttersta garantin
            för svensk grundlag ligger i Sveriges riksdag och i grundlagen
            själv. Det är en mycket viktig princip. Vi skall aldrig lita på
            någon annan än oss själva när det gäller våra grundlagar. Vi skall
            aldrig göra våra svenska grundlagar till föremål för andras beslutsfattande
            eller för andras medverkan. Svensk grundlag gäller i Sverige.
            Beslut om svensk grundlag fattas av Sveriges riksdag. Därmed sätter
            vi punkt i den delen. Detta respekteras av andra.
          </note>
          <note>
            Det är viktigt att få det fastlagt. Det redogjorde Ulf
          </note>
          <note>
            Dinkelspiel för.
          </note>
          <note>
            Låt mig sedan gå över till frågan om militärallians igen. Konkret
            var det frågan om Danmark. Frågan om varför Danmark begärde undantaget
            skall ju ställas till de danska företrädarna. Det är ett faktum
            att den danska positionen är fundamentalt annorlunda. Danmark
            är ju faktiskt redan medlem i en militärallians. NATO är en fullt
            integrerad militärallians. Den europeiska unionen är det inte
            och kommer enligt min mening inte att bli det heller.
          </note>
          <note>
            Däremot kommer det att ske en allt närmare samverkan i utrikes-
            och säkerhetspolitiska frågor i den europeiska unionen. Denna
            samverkan kan också innehålla, och kommer säkert att innehålla,
            försvarspolitiska komponenter. Vi får vara med och ta ställning
            till i vilken utsträckning detta skall ske och i vilken utsträckning
            vi skall medverka i detta.
          </note>
          <note>
            När det gäller den delen av vår säkerhetspolitik är detta fortfarande
            nationella avgöranden som vi träffar själva.
          </note>
          <note type="speaker">
            Anf. 51 MAJ BRITT THEORIN (s):
          </note>
          <note>
            Fru talman! Mot bakgrund av de senaste timmarnas diskussion skulle
            jag gärna vilja ansluta mig till
          </note>
          <note>
            Tage Danielsson när han säger: Den som inte tvivlar är inte riktigt
            klok.
          </note>
          <note>
            I den deklaration som Ulf Dinkelspiel gav den 1
          </note>
          <note>
            februari 1993 sade han, när det gäller den gemensamma utrikes-
            och säkerhetspolitiken, att vi är beredda att ikläda oss samma
            fördragsmässiga rättigheter och skyldigheter som gemenskapens
            nuvarande medlemmar. Sedan sade han: Som den svenska riksdagen
            nyligen har deklarerat består
          </note>
          <note>
            Sveriges militära alliansfrihet alltjämt. Samtidigt inser vi
            att utformningen på lång sikt av en gemensam försvarspolitik som
            med tiden skulle kunna leda till ett gemensamt försvar är ett
            mål för den gemensamma utrikes- och säkerhetspolitiken som kommer
            att diskuteras vidare 1996. Vi avser inte hindra den europeiska
            unionens utveckling på vägen mot detta mål.
          </note>
          <note>
            Min fråga till Ulf Dinkelspiel är då: Har inte
          </note>
          <note>
            Sverige redan avstått från att säga nej till ett gemensamt försvar
            genom denna deklaration?
          </note>
          <note>
            Tidigare fick vi höra, på en fråga från Lena
          </note>
          <note>
            Klevenås, att Maastrichtavtalet gäller. Det är också min erfarenhet
            av internationellt arbete att det alltid är den skrivna avtalstexten
            som gäller och inte aldrig så välvilliga tolkningar. I Maastrichtavtalet
            i artikel J 4.1. står det att den gemensamma säkerhetspolitiken
            skall inkludera alla frågor som är relaterade till unionens säkerhet
            inkluderande det eventuella formandet av en gemensam försvarspolitik
            som kan komma att leda till ett gemensamt försvar.
          </note>
          <note>
            Enligt internationell juridisk expertis ger denna paragraf unionen
            full makt att handskas med all försvarspolitik och med ett gemensamt
            försvar.
          </note>
          <note>
            Man behöver ingen som helst utvidgning av
          </note>
          <note>
            Maastrichtavtalet för att kunna göra detta. Man har också gett
            VEU i uppdrag att utforma och jobba med ett gemensamt försvar.
            Min andra fråga är då:
          </note>
          <note>
            Vilket land har en utrikes- och säkerhetspolitik som inte inrymmer
            ett försvar? Jag känner inte till något sådant land. Det kunde
            vara intressant att få veta om det finns.
          </note>
          <note>
            Anf. 52 Statsrådet ULF DINKELSPIEL
          </note>
          <note>
            (m):
          </note>
          <note>
            Fru talman! Den första frågan som Maj Britt
          </note>
          <note>
            Theorin ställde, nämligen om vår egen inställning till en medverkan
            i en försvarsallians, har statsministern redan berört i ett tidigare
            svar. Jag har också i tidigare debatter med Maj Britt Theorin
            hänvisat till vad som står i deklarationen från den 1
          </note>
          <note>
            februari. Sveriges militära alliansfrihet består alltjämt.
          </note>
          <note>
            Det är riktigt, och statsministern sade det alldeles nyss, att
            vi icke avser att lägga hinder i vägen för en utveckling mot en
            gemensam försvarspolitik inom ramen för den västeuropeiska unionen.
            Men därmed har vi icke på något sätt förpliktat oss till ett sådant
            samarbete. Det finns i dag ingen gemensam försvarspolitik inom
            den europeiska unionen.
          </note>
          <note>
            Varje beslut på det här området fattas med enhällighet. Ingen
            kan tvinga in Sverige i ett sådant samarbete.
          </note>
          <note>
            Visst gäller Maastrichtavtalet och för övrigt alla de fördrag
            som Sverige skall skriva under. Men det gäller också att läsa
            dessa fördrag på ett riktigt sätt.
          </note>
          <note>
            Dessa fördrag förpliktar icke Sverige på något sätt, jag upprepar
            det, att medverka i en eventuell framtida gemensam försvarspolitik,
            än mindre i ett gemensamt försvar om detta över huvud taget skulle
            aktualiseras.
          </note>
          <note>
            Det är Sveriges regering och Sveriges riksdag som suveränt beslutar
            i dessa frågor. Jag vet inte heller att det finns något annat
            land som är utan försvar.
          </note>
          <note>
            Det är varje enskilt land som självt bestämmer hur man vill utforma
            sitt försvar och om man vill samarbeta med andra. I vårt fall
            har vi valt vår linje.
          </note>
          <note>
            I dagsläget är den linjen den militära alliansfriheten. Den består
            alltjämt.
          </note>
          <note type="speaker">
            Anf. 53 MAJ BRITT THEORIN (s):
          </note>
          <note>
            Fru talman! Jag har läst mycket noga vad Ulf
          </note>
          <note>
            Dinkelspiel sade vid inledningen av förhandlingarna. Han sade
            tydligt och klart att vi är beredda att ikläda oss samma fördragsmässiga
            rättigheter och skyldigheter som gemenskapens nuvarande medlemmar.
            Det gällde just utrikes- och säkerhetspolitiken. Enligt avtalstexten
            och internationell juridisk expertis inrymmer detta i sig också
            det gemensamma försvaret. Det krävs ingen som helst ändring av
            Maastrichtavtalet för ett gemensamt försvar.
          </note>
          <note>
            Det är inte så underligt att man blir tveksam inför vad regeringen
            egentligen vill när man lyssnat till vad Carl Bildt har sagt internationellt.
            Jag är inte ensam om min tvekan och mitt tvivel. Vi har hört en
            hel del internationella forskare säga: Allt tal om att denna paragraf
            och detta avtal inte innehåller ett gemensamt försvar är ingenting
            annat är politisk propaganda.
          </note>
          <note>
            Ett fredens Europa är för mig någonting positivt, men det kan
            aldrig gälla ett gemensamt försvar.
          </note>
          <note>
            Innehåller avtalet enligt expertis bindningar till ett gemensamt
            försvar är det för mig omöjligt att acceptera.
          </note>
          <note>
            Anf. 54 Statsrådet ULF DINKELSPIEL
          </note>
          <note>
            (m):
          </note>
          <note>
            Fru talman! Jag uttryckte mig tydligen inte helt klart. I varje
            fall tycks inte mitt budskap ha gått fram.
          </note>
          <note>
            Genom medverkan i den europeiska unionen ikläder vi oss samma
            rättigheter och skyldigheter som andra medlemmar i unionen. Men
            detta innebär inte -- Maj Britt Theorin -- någon förpliktelse
            att delta i något försvarssamarbete eller ett gemensamt försvar.
            Det avgörande är att fördraget icke binder.
          </note>
          <note>
            Maj Britt Theorin må komma dragande med än den ene, än den andre
            eller än den tredje internationella experten; de skall inte tolka
            vår politik. Den politik som vi står för redovisades i den deklaration
            som jag gjorde den 1 februari inför
          </note>
          <note>
            EU:s medlemsländer. Det är den politik som gäller.
          </note>
          <note>
            Den politiken är fast förankrad här i riksdagen, och den är utgångspunkten.
          </note>
          <note>
            Skall vi ändra på den politiken gör vi detta suveränt. Det gör
            Sveriges regering och Sveriges riksdag, ingen annan.
          </note>
          <note type="speaker">
            Anf. 55 TALMANNEN:
          </note>
          <note>
            Informationen om avtalet med EU är nu slut, och vi tackar statsministern
            och statsrådet Dinkelspiel.
          </note>
          <note>
            (Applåder) 068hänv o vot Kl. 11.32 Pass 31 Efter anf. nr. 55
          </note>
          <note>
            2 § Hänvisning av ärenden till utskott
          </note>
          <note>
            Föredrogs och hänvisades
          </note>
          <note>
            Propositionerna
          </note>
          <note>
            1993/94:153 och 181 till skatteutskottet
          </note>
          <note>
            3 § Beslut rörande utskottsbetänkanden som slutdebatterats den
            23 februari
          </note>
          <note>
            Beslut
          </note>
          <note>
            UU21 Situationen i det tidigare Jugoslavien
          </note>
          <note>
            Mom. 5 (Bosnien-Hercegovinas folkrättsliga status)
          </note>
          <note>
            Yrkanden:
          </note>
          <note>
            1. utskottet
          </note>
          <note>
            2. mot. U631 yrk. 1
          </note>
          <note>
            Votering:
          </note>
          <note>
            281 för utskottet
          </note>
          <note>
            25 för mot. U631 yrk. 1
          </note>
          <note>
            1 avstod
          </note>
          <note>
            42 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet:
          </note>
          <note>
            124 s, 73 m, 13 fp, 27 c, 20 kds, 21 nyd, 3 -
          </note>
          <note>
            För mot.:
          </note>
          <note>
            14 fp, 2 kds, 9 v
          </note>
          <note>
            Avstod:
          </note>
          <note>
            1 kds
          </note>
          <note>
            Frånvarande:
          </note>
          <note>
            14 s, 7 m, 6 fp, 4 c, 3 kds, 2 nyd, 5 v, 1 -
          </note>
          <note>
            Mom. 6 (vapenembargo och sanktioner)
          </note>
          <note>
            Yrkanden:
          </note>
          <note>
            1. utskottet
          </note>
          <note>
            2. utskottets hemställan med den ändring däri som föranleddes
            av bifall till mot. U631 yrk. 3 och 4 (fp, s)
          </note>
          <note>
            Kammaren biföll utskottets hemställan med acklamation.
          </note>
          <note>
            Övriga moment
          </note>
          <note>
            Kammaren biföll utskottets hemställan.
          </note>
          <note>
            4 § Den ekonomiska politiken och budgetregleringen m.m.
          </note>
          <note>
            Föredrogs
          </note>
          <note>
            finansutskottets betänkande
          </note>
          <note>
            1993/94:FiU10 Den ekonomiska politiken och budgetregleringen
            m.m. (prop. 1993/94:100
          </note>
          <note>
            delvis).
          </note>
          <note type="speaker">
            Anf. 56 GÖRAN PERSSON (s):
          </note>
          <note>
            Herr talman! Vi har denna förmiddag ägnat oss åt en diskussion
            om det nyligen träffade avtalet med
          </note>
          <note>
            EU. Det är ett exempel på en bra samverkan mellan regeringen
            och oppositionen. Vi har känt att man har lyssnat på våra synpunkter
            och att man har tagit hänsyn till våra krav. Resultaten i förhandlingarna
            har blivit bra. Det är en framgång för Sverige.
          </note>
          <note>
            Tyvärr är inte samma attityd närvarande från regeringens sida
            när vi diskuterar den ekonomiska politiken. Där uteblir resultaten,
            och det är inte bra för Sverige. En summering av den ekonomiska
            politik som Anne Wibble bär ansvar för slutar i ett tydligt budskap:
            Man har åstadkommit efterkrigstidens största politiska misslyckande.
          </note>
          <note>
            Massarbetslösheten har fått fotfäste i vårt land. Så ser det
            ut.
          </note>
          <note>
            Till det här skall läggas att detta resultat inte har kommit
            av sig självt utan är en konsekvens av en medveten politik, som
            Anne Wibble är den främsta ekonomisk-politiska exponenten för.
            Det är fråga om ett nyliberalt systemskifte, som skulle genomföras
            i Sverige på samma sätt som det hade genomförts i USA och i England.
          </note>
          <note>
            Kommer ni ihåg valrörelsen 1991, då Ny start för
          </note>
          <note>
            Sverige lanserades? Alla skulle få det bättre. Ingen skulle få
            det sämre. Skatterna skulle sänkas.
          </note>
          <note>
            Privatiseringarna skulle sjösättas. Det var ingen hejd på fördelarna.
            T.o.m. hyrorna skulle sänkas.
          </note>
          <note>
            När den politiken så småningom mötte en verklighet visade det
            sig att den var ihålig. Då övergick man inom det nyliberala lägret
            till att säga:
          </note>
          <note>
            Vi måste nog först få det sämre innan vi får det bättre. Vi skall
            gå igenom stålbadet. Och så följde man den argumentationslinjen
            ett tag.
          </note>
          <note>
            Nu lyfter de dominerande ideologerna i det nyliberala lägret
            fram positionerna och säger: Det är nog så att inte alla kan få
            det bättre. Några i vårt framtida Sverige måste räkna med att
            permanent få det sämre. Några lämnar vi efter oss. En ny arbetsmarknad
            skall växa fram med underbetalda jobb, med en servicesektor som
            bygger på att de två tredjedelar som har det bra skall ha råd
            att efterfråga tjänsterna från den tredjedel som får finna sig
            i att det i nyliberalernas Sverige har blivit sämre.
          </note>
          <note>
            Så har man gått cirkeln runt, från det att man startade i valrörelsen
            1991, då alla skulle få det bättre, till att nu visa på en utveckling
            framför oss där några alltid kommer att få det sämre. Så kan det
            ideologiska tillkortakommandet i Anne Wibbles ekonomiska politik
            formuleras och beskrivas.
          </note>
          <note>
            Vi kommer att följa Anne Wibble under hela detta år och fram
            till valrörelsen med påminnelser om samtliga de löften som de
            nuvarande regeringspartierna ställde ut för att erövra regeringsmakten
            och för att använda denna till att börja bryta ned välfärdssamhället.
            Det blir en hård och lång valstrid, och den är viktig, eftersom
            det handlar om ett vägval.
          </note>
          <note>
            Mot det här ställer vi socialdemokrater ett politiskt alternativ
            som utgår från en ideologisk grundsyn som bygger på solidaritetsbudskapet.
            Det sammanfattas enklast i ett politiskt program i två punkter:
            1) Sätt människor i arbete. 2) Fördela bördorna rättvist.
          </note>
          <note>
            Vi har lanserat det programmet i riksdagen vid flera tillfällen
            och konkretiserat det på punkt efter punkt. Det representerar
            också vårt ställningstagande här i dag. Det innehåller en satsning
            i detta konjunkturläge på investeringar.
          </note>
          <note>
            Den första hörnpelaren är investeringar i människors kunskaper.
            Det är inte rätt att använda samhällets resurser till passiva
            bidrag i ett läge då vi borde kunna använda dem mer aktivt för
            kompetensuppbyggnad.
          </note>
          <note>
            Den andra hörnpelaren är att låta industrin i detta läge bygga
            ut sin produktionskapacitet och att införa direktavskrivningar,
            så att vi i det konjunkturläge som vi nu har framför oss slipper
            flaskhalsarna och därmed undviker inflationstendenserna.
          </note>
          <note>
            Den tredje hörnpelaren är att vi nu skall få fart på byggandet.
            Det är fel att låta en hel näringsgren ligga i malpåse och riskera
            att den långsiktigt avvecklas, när samhället har så stora behov.
            Alla ser ju hur skolhusen förfaller och att sjukhusbyggnader och
            daghem skulle behöva repareras. Alla inser risken för en kommande
            bostadsbrist, och många begriper att de äldre måste ha en anpassning
            av sina lägenheter. Resurserna för att göra detta använder vi
            i dag i Sverige till att vänta och återigen vänta på bättre tider.
          </note>
          <note>
            Vi lägger också fram ett program för att satsa på miljöinvesteringar,
            på sådant som gör att vårt samhälle blir bättre att leva i. Vi
            för i vårt alternativ resonemang om penningpolitiken, om krisens
            bakgrund och om det statsfinansiella förfallets orsaker, bl.a.
            om arbetslöshetens förtärande verkan också på statsfinanserna.
          </note>
          <note>
            Det här är känt, det är presenterat, och vi möter ett oerhört
            gott gensvar ute i landet när vi far runt i bygderna och pratar
            om vår politik. Här i riksdagen har däremot vår politik vid flera
            tillfällen dömts ut av den borgerliga majoriteten, såsom varande
            icke hållbar, ett alternativ som är för lättviktigt. Det må så
            vara att man tycker så, men när vi nu ser vad som händer denna
            vår i Sveriges riksdag, blir den kritik från de borgerliga som
            kommer att följa här i talarstolen litet märklig.
          </note>
          <note>
            Vad gör vi just nu i riksdagen? Jo, vårt resonemang om att det
            statsbidragssystem som infördes för kommunerna inte var hållbart
            motsvaras nu av att en statlig utredning har tillsatts för att
            just titta på den saken. På den punkten fick vi rätt.
          </note>
          <note>
            Vårt resonemang om att det är fel att nu skicka ut
          </note>
          <note>
            20 000--30 000 kommunalt anställda, sjuksköterskor och lärare,
            i öppen arbetslöshet möts nu av att man i arbetsmarknadsutskottet
            börjar försöka hitta lösningar som innebär att situationen åtminstone
            denna vår inte förvärras.
          </note>
          <note>
            Där får vi rätt.
          </note>
          <note>
            Vårt resonemang om att inte låta byggandet gå i botten utan att
            nu satsa på ROT, reparationer, ombyggnad och tillbyggnad, möts
            av ett gensvar från riksdagen som innebär att regeringen körs
            över. Där har vi fått rätt.
          </note>
          <note>
            Vårt långa resonemang i denna kammare om penningpolitiken har
            kanske inte förts så mycket i utskotten och i riksdagen utan mest
            av Anne
          </note>
          <note>
            Wibbles föregående statssekreterare, han som under åtminstone
            två år skötte
          </note>
          <note>
            Finansdepartementets dagliga verksamhet, Olle
          </note>
          <note>
            Wästberg, som på ledarplats i Expressen har uttryckt samma kritik
            av regeringen på den här punkten som vi.
          </note>
          <note>
            Så kan jag gå igenom område efter område och konstatera att det
            vi har sagt till delar accepteras av denna riksdag. När varje
            utskott var för sig hanterar vår politik vinner vi framgång, men
            när helheten skall beskrivas av finansutskottets representanter,
            då döms den ut. Detta kan vi bära.
          </note>
          <note>
            Det tragiska är att denna saktfärdighet från regeringens sida
            och från majoritetens sida i denna kammare gör att människor kommer
            i kläm och att
          </note>
          <note>
            Sverige förlorar möjligheter. När man väl kommer till skott är
            det för sent, det är för svagt, det är för snålt. Det är ett bra
            sammanfattande omdöme om den ekonomiska politik som regeringen
            förmår samla sig till.
          </note>
          <note>
            På ett område når vi inte regeringen. Det gäller den del som
            rör rättvisefrågorna. Där är det stumt. Vi ser där hur Moderaterna
            dominerar regeringsarbetet genom att de har skaffat sig kontroll
            över det viktiga i systemskiftets Sverige, nämligen skattepolitiken,
            den del av
          </note>
          <note>
            Finansdepartementet som står för intäkterna. Där finns Tobissons
            doktrin: Låt oss först göra neddragningarna i statens intäkter,
            och sedan tvingas besparingarna fram.
          </note>
          <note>
            Nu genomför man dessa skatteförändringar --
          </note>
          <note>
            ofinansierade i stor utsträckning, finansierade till en del.
            De genomförs i Finansdepartementet, men i den del som Moderaterna
            själva hanterar. Det är orättvisor. Det är löntagare och pensionärer
            som får höjd skatt, och det är kapitalägare och andra som får
            sänkt skatt. Det är klart att bitterheten över denna orättvisa
            är stor i det svenska folkdjupet.
          </note>
          <note>
            Sedan förklarar Moderaterna den här skatteförändringen med att
            det totala skattetrycket på något sätt trots allt har minskat
            och att varje hushåll därmed i genomsnitt har fått en skattesänkning
            på 4 000 kr. Man tar sig för pannan.
          </note>
          <note>
            Den genomsnittliga bedömningen av fördelningspolitiken rymmer
            ju två extremer: Vissa människor t.o.m. i regeringskretsen får
            7 miljoner kronor i skattesänkningar, medan läraren, sjuksköterskan,
            den vanlige inkomsttagaren får
          </note>
          <note>
            6 000 kr i skattehöjning. Väger man ihop detta hittar man naturligtvis
            förr eller senare ett snitt, men det säger ingenting om fördelningen.
          </note>
          <note>
            När skattesänkningen motsvarar 4 000 kr per hushåll innebär det
            ju att vi i det statsfinansiella moras som vi befinner oss i har
            tagit bort statliga intäkter, och när de tas bort försvinner också
            förutsättningarna för att bedriva en politik som utjämnar med
            hjälp av den offentliga sektorns verksamhet. Sjuksköterskor, lärare
            och andra ser nu sin egen skatt höjd därför att man från regeringen
            trumpetar ut att statsfinanserna kräver det, men samtidigt pågår
            för andra grupper skattesänkningar, som sammantaget innebär att
            besparingar drabbar den egna verksamheten.
          </note>
          <note>
            Lärare och sjuksköterskor som varje dag arbetar med att minska
            klyftorna i samhället ser detta dubbla tal.
          </note>
          <note>
            Förstår ni varför bitterheten växer i det svenska samhället?
            Och förstår ni som är socialliberaler varför människor som kanske
            traditionellt har känt en viss samhörighet med de värderingarna
            nu frågar sig vad Folkpartiet sysslar med? Anne Wibble har tillsammans
            med Per Westerberg blivit den främsta exponenten, symbolen för
            detta systemskifte. Är det att undra på att socialliberalerna
            flyr?
          </note>
          <note>
            Denna högerpolitik är möjlig att genomföra därför att vi i Sveriges
            riksdag i dag har ett högerparti som står utanför regeringen och
            som lojalt stödjer förslagen. Vi får se hur länge detta parti
            blir kvar.
          </note>
          <note>
            Regeringen har sedan ytterligare ett litet parti inom sig, som
            aktivt bidrar till Moderaternas dominans, nämligen Kristdemokraterna.
            Kds ligger i dag till höger om Moderaterna. Kds är det parti som
            gör att Moderaterna inom regeringen har kraft nog att driva fram
            systemskiftet. För detta bär kds ett ohyggligt stort ansvar.
          </note>
          <note>
            När vi har kritiserat fördelningspolitiken har vi mötts av människor
            som har sagt att Bengt
          </note>
          <note>
            Westerberg ju ändå har ett inflytande i
          </note>
          <note>
            Socialdepartementet. Ja, det är rätt. Vi gillar mycket av det
            Bengt Westerberg säger, men i sin dagliga gärning har han ju spänts
            framför uppgiften att dra de sociala reformer i land som kännetecknas
            av Alf Svenssons systemskifte inom jämställdhetspolitiken.
          </note>
          <note>
            Kvinnorna förlorar på den utveckling vi har i
          </note>
          <note>
            Sverige i dag. De är de stora förlorarna genom neddragningarna
            i kommunerna, attackerna på fördelningspolitiken och ovanpå detta
            detta vårdnadsbidrag som nu Bengt Westerberg skall driva genom
            i riksdagen. Det är ingenting annat än ett systemskifte också
            det, likvärdigt med de andra systemskiftena som vi har sett under
            de senaste åren. Det blir inte mindre allvarligt, riksdagsledamöter,
            av att det systemskiftet beledsagas av fagert tal om rättvisa
            och solidarisk fördelning.
          </note>
          <note>
            När vi nu går ut i valrörelsen kommer två tydliga alternativ
            att stå mot varandra. Det ena är
          </note>
          <note>
            Socialdemokraterna, som sätter rätten till arbete främst på den
            politiska dagordningen. Vi hävdar att vi inte som regeringen vill
            kan vänta till 1996 med att minska arbetslösheten, utan det måste
            göras nu, för annars exploderar långtidsarbetslösheten som en
            socialbidragsbomb ute i kommunerna.
          </note>
          <note>
            Jag var häromdagen i Göteborg. Där kommer socialbidragen nästa
            år att kosta 1 miljard kronor.
          </note>
          <note>
            Arbetslösheten är orsaken.
          </note>
          <note>
            Nu har regeringen sagt att vi skall leva med den arbetslösheten
            fram till 1996. Sedan kan vi börja minska den -- om vi får en
            tillväxt som råkar ligga på 4 %. Hur det skall gå till har man
            ingen uppfattning om. Det besked som de arbetslösa får av regeringen
            är: Vänta och se, det kanske blir bättre! Medan man väntar föröds
            statsfinanserna och fördärvas det som är grunden i välfärdssamhället.
          </note>
          <note>
            Ingen kommer undan arbetslöshetens kostnader, ingen! Ni som sitter
            här och har era arvoden, vi som är ute i samhället och möter människor
            som har jobb, alla kommer vi förr eller senare att drabbas av
            arbetslöshetens gissel, eftersom den skär rakt igenom. När de
            stänger daghemmet Blåkullan, när platserna på ålderdomshemmen
            blir sämre och färre, när skolans resurser tas bort, är det ett
            uttryck för det statsfinansiella förfall som har sin rot i arbetslösheten.
            Ingen kommer förbi detta. Den drabbar oss alla.
          </note>
          <note>
            Samhalls framgångsrike chef Gerhard Larsson skrev i Dagens Nyheter
            i veckan följande beskrivning av Sverige i dag. Jag vill läsa
            in detta till riksdagens protokoll, för det är en utmärkt sammanfattning
            av det problem vi gemensamt har att lösa.
          </note>
          <note>
            Gerhard Larsson säger:
          </note>
          <note>
            ''I vår kommer i stort var femte svensk i arbetsför ålder att
            stå utanför arbetslivet, 375 000 öppet arbetslösa, 250 000 i olika
            tillfälliga åtgärder och
          </note>
          <note>
            410 000 förtidspensionärer. I högre åldersgrupper blir siffrorna
            än mer svindlande. I gruppen 60--64
          </note>
          <note>
            år är det hela 55 %, alltså mer än varannan, som står utanför
            arbetslivet. Det senare är ett oerhört slöseri med kunskaper och
            erfarenheter.''
          </note>
          <note>
            Det är också ett sätt att beskriva Sverige. Härifrån talarstolen
            beskrivs Sverige annars som ett land där vändpunkten nu har kommit.
          </note>
          <note>
            Dessa människor skådar ingen vändpunkt. De har fått beskedet
            att arbetslösheten kanske börjar gå ner 1996. Visst har vändpunkten
            kommit på börssidorna -- det har vi alla sett, och det gläds vi
            åt -- men den har inte kommit vid köksbordet där hemma. Svenskarnas
            vardag är fortfarande präglad av arbetslöshet, och vi upplever
            stora orättvisor i fråga om hur bördorna fördelas.
          </note>
          <note>
            Det är den verklighetsbilden, den gigantiska arbetsuppgiften,
            som den politiska debatten handlar om och som valrörelsen kommer
            att gälla.
          </note>
          <note>
            Jag är glad att vi inför valrörelsen har med oss den förutsättning
            som ett Europaavtal ger oss. Jag är nämligen övertygad om att
            vi kommer att kunna lösa dessa stora uppgifter, men vi skall göra
            det tillsammans med andra i Europa. Jag tror att det är en förutsättning
            för att vi snabbt skall kunna pressa tillbaka arbetslösheten.
          </note>
          <note>
            Det innebär inte att nationell politik är oviktig --
          </note>
          <note>
            tvärtom. Den nationella politiken måste skärpas, just därför
            att vi förhoppningsvis får tillgång till ytterligare ett redskap.
            Och i den nationella politiken står alternativen mot varandra:
          </note>
          <note>
            regeringen säger att man skall vänta till 1996, och vi säger
            att man skall börja att minska arbetslösheten nu.
          </note>
          <note>
            (Applåder)
          </note>
          <note type="speaker">
            Anf. 57 IAN WACHTMEISTER (nyd):
          </note>
          <note>
            Herr talman! Ibland tror jag att jag sitter i kyrkan när jag
            är här, och jag undrar varför. Det är inte bara därför att man
            får höra samma gamla psalmer, utan det är också därför att man
            mera hör tonen från politikens biskopar. En av dem hörde vi alldeles
            nyss.
          </note>
          <note>
            Jag tänkte avbryta den här seansen och tala om
          </note>
          <note>
            Sveriges finanser i denna finansdebatt.
          </note>
          <note>
            Statsskulden galopperar. De som är intresserade kan titta i tidningarna
            i dag. I Svenska Dagbladet finns beloppet utskrivet -- ni hickar
            nog till när ni ser det. Statsskulden galopperar vidare mot 2
            000
          </note>
          <note>
            miljarder år 1998! Det talar ni inte så gärna om.
          </note>
          <note>
            Budgetunderskottet är förmodligen den största av alla ungdomsfrågor.
            Det talar ni inte om.
          </note>
          <note>
            Vad tror ni att ungdomarna säger om några år? De kommer att säga:
            Vad sysslade ni med 1994? Då kommer ni att säga: Vem? Jag? När
            då? Vi var ju överens! Ja, men vem var ansvarig? Det var ingen
            som var ansvarig. -- Eller hur?
          </note>
          <note>
            Ni har fått rapporter från OECD,
          </note>
          <note>
            Lindbeckkommissionen, ESO, IMF, Världsbanken och vad ni vill.
            Den ena efter den andra säger samma sak, och alla vettiga människor
            som tittar på
          </note>
          <note>
            Sveriges finanser säger samma sak: Höj inte skatten, men sänk
            utgifterna! Det är absolut nödvändigt. Och det måste ske nu!
          </note>
          <note>
            Lyssnar ni? Absolut inte. I en ganska tragikomisk budget, som
            finansministern har lagt fram, finns besparingar på 3,5 miljarder
            kronor, samtidigt som utgiftsökningarna är av ungefär samma omfattning.
          </note>
          <note>
            Det är ingenting. Allt detta sker medan skulden galopperar vidare.
          </note>
          <note>
            Den ekonomiska profeten Gudrun Schyman brukar tala om att ''vi
            tar de pengar vi har och satsar dem någonstans''. Det är tvärtom
            riksdagens allvarligaste uppdrag att inte ta de pengar som vi
            inte har och inte satsa dem på en massa saker som vi inte har
            råd med. Så ser det ut.
          </note>
          <note>
            Vi har från Ny demokrati riktat en uppmaning till regeringen,
            att komma igen och visa hur man skall kunna spara 30 miljarder
            kronor, att få ned utgifterna från 531 till 500 miljarder kronor.
            Är det omöjligt? Eller hur är det, fru finansminister? Kan ni
            inte, orkar ni inte, eller vill ni inte? Är det fysiskt omöjligt
            att göra en sådan sak? Varför är det bara alla andra, utom Sveriges
            politiker, som kan tala om hur det är och hur det skall gå till?
          </note>
          <note>
            Det är klart att det inte är omöjligt att spara 30
          </note>
          <note>
            miljarder, om man driver en rörelse som hela
          </note>
          <note>
            Sverige med 170 miljarder i förlust.
          </note>
          <note>
            Tror inte ni i regeringen och ni socialdemokrater att man måste
            återställa budgetbalansen inom en konjunkturcykel? Vad säger t.ex.
            P-O Eriksson, ordförande i finansutskottet? ''Då säger vi så'',
            brukar han säga och svinga sin klubba när utskottet har möten.
            Kom igen nu och säg något vettigt här!
          </note>
          <note>
            Det skulle jag gärna vilja höra.
          </note>
          <note>
            Vi har föreslagit besparingar på 38 miljarder kronor. Titta på
            dem! Det är vår broms. Vi har visserligen gasat också, så att
            nettot blir mindre.
          </note>
          <note>
            Min personliga uppfattning är den att dessa gasningar kanske
            inte behövs nu, därför att konjunkturen vänder. Där finns det
            alltså 38
          </note>
          <note>
            miljarder kronor. Om vi inte bromsar nu blir det nödbroms sedan,
            och då kommer det att vara någon annan som drar i den.
          </note>
          <note>
            Vid ett tidigare tillfälle gick jag igenom vad 172
          </note>
          <note>
            miljarder kronor är, och det är kanske tröttande för kammaren
            att åhöra detta igen. Men jag kan redovisa det i den här formen:
          </note>
          <note>
            Det är 17 miljarder i barnbidrag, 7 miljarder i bostadsbidrag,
            39 miljarder i kommunal barnomsorg från staten, 18 miljarder för
            föräldraförsäkring, 14 miljarder för arbetsskadeförsäkring, 17
            miljarder för den statliga delen av sjukförsäkringen, 10 miljarder
            för polisen,
          </note>
          <note>
            3 miljarder för domstolarna, 16 miljarder för universitet och
            högskolor samt 31 miljarder av försvarets ca 40 miljarder.
          </note>
          <note>
            Det är 172 miljarder. Det är det som vi går back med, herr talman.
          </note>
          <note>
            Detta underskott på 172 miljarder kan bli vår räntekostnad om
            ett par år. När vi har 2 000
          </note>
          <note>
            miljarder i statsskuld är de 172 miljarderna räntekostnad. Då
            skall svenska folket betala lika mycket i räntor som kostnaden
            för allt det som de får i dag. Så allvarlig är situationen.
          </note>
          <note>
            Jag tycker att man här inne skall ägna mer uppmärksamhet åt folket,
            åt skattebetalarna. Det är de som står för fiolerna. Det är ingen
            lösning att gå till dem och säga: Ni skall stå för fler fioler,
            ni skall betala mer, era rackare! Kom loss nu! Än har ni pengar
            kvar! Det finns ett sätt: Höj skatten för alla med 28 procentenheter
            för hela svenska folket! -- Då dör ju landet. Det måste alltså
            sparas i stället.
          </note>
          <note>
            Jag har ställt frågor, och jag brukar aldrig få svar.
          </note>
          <note>
            Men jag kan försöka ställa dem fyra gånger, så kanske jag får
            svar.
          </note>
          <note>
            Skall fru Wibble få balans i statens affärer genom att spara
            3,5 miljarder om året? I så fall skulle hon få sitta kvar i 100
            år.
          </note>
          <note>
            Skall ni komma med de tuffa åtgärderna efter valet, som socialdemokratiska
            regeringar och andra brukar göra? Före valet är ni skraja och
            säger att det är så tjusigt, men efteråt kommer det fram, att
            ni kanske har ett program. Eller kommer det någonting i kompletteringspropositionen?
          </note>
          <note>
            Finansministern beskylls ju för att vara så tuff och inte flumliberal,
            och det skall hon ta som beröm. Vi skall höra om hon har någonting
            att komma med.
          </note>
          <note>
            Vi skall också höra om Socialdemokraterna har någonting att komma
            med. Jag lyssnade på herr
          </note>
          <note>
            Persson en kvart, men jag hörde inte så mycket just då. Men det
            kanske klarnar under dagen.
          </note>
          <note>
            Har ni tänkt på att Ny demokrati har rätt? Det är tur att det
            inte är så många i kammaren nu -- det här är ju så pinsamt. Vi
            har haft rätt i den finansiella politiken -- den som finansministern
            sade var så usel när vi föreslog att man skulle sänka räntorna,
            släppa kronan loss och göra starka finansiella besparingspaket
            samtidigt osv. Ni har inte bekymrat er för sådana saker. Jag är
            rädd för att vi i Sverige, med nuvarande typ av politiker, kommer
            att dö av vår godhet. Det är med ett leende fyllt av godhet som
            man iakttar det som sker i landet.
          </note>
          <note>
            Snacka om Snövit! Hon förbleknar, om detta över huvud taget är
            möjligt i sammanhanget.
          </note>
          <note>
            Vi hade rätt vad gäller flyktingpolitiken. Det är också en stor
            finansiell fråga. Kom ihåg det! I dag vet jag inte vad ni har
            att anmärka på den flyktingpolitik vi har lanserat, men vi har
            blivit beskyllda för allt mellan himmel och jord under tiden.
          </note>
          <note>
            Nu säger vi en annan enkel sak: Ge dispens från
          </note>
          <note>
            LAS, arbetsrätt m.m. för alla företag som har mindre än 25 anställda!
            Det kostar ingenting. Men ni vågar inte göra en sådan sak. Ni
            tar inte chansen att komma i gång med detta. Kan någon svara på
            frågan, vad det vore för fel att göra det försöket?
          </note>
          <note>
            På samma sätt som vi har öst på om flyktingpolitiken kommer vi
            att driva frågan om organisationsbidraget, både inifrån denna
            kammare och utifrån. Vi kommer att vinna den frågan också -- det
            kan jag tala om för er! Den är ju sjuk!
          </note>
          <note>
            Vi ger 14 miljarder kronor i stöd till organisationer.
          </note>
          <note>
            Det har kommit avslöjanden som borde få många i den här kammaren
            att verkligen skämmas. Vi kan ju se vart dessa pengar går och
            vilka metoder man använder för att få tag i dem. Det är era egna
            organisationer som har gjort det, ungdomsorganisationer, t.ex.
          </note>
          <note>
            Jag känner en skäggig gammal man som hela tiden får post från
            Grön ungdom. Han anses vara med i
          </note>
          <note>
            Grön ungdom för att den organisationen skall få bidrag. Detta
            är förfärligt! Det är stöld av medel, en stöld som begås av organisationer
            som står er nära. Det är ytterst anmärkningsvärt!
          </note>
          <note>
            U-hjälpen är en liknande fråga som vi har tagit upp.
          </note>
          <note>
            När vi för en debatt om Sveriges finanser -- vad är det som säger
            att vi skall göra som regeringen har gjort och öka biståndet?
            Sverige är ett så rikt land, säger någon. Vad är det för definition
            på ett rikt land? Hur kan det vara rikt med en galopperande statsskuld?
            Vi lånar ju till detta!
          </note>
          <note>
            Jag vet inte om det handlar om hybris, dumhet eller ekonomiskt
            oförstånd. Man gör faktiskt inte så.
          </note>
          <note>
            Man borde inte få ge bort det man inte har, helt enkelt. Vi är
            satta här att representera Sveriges intressen, allmänintresset
            Sverige. Det har vi diskuterat tidigare i dag.
          </note>
          <note>
            Sedan har vi frågan om pengar till arbetsmarknadspolitiken. Det
            är så vi löser problemen. Vi löser problemen genom utbildning
            osv. -- tror vi. I själva verket skapar vi en massa hopplöshet.
            Om man frågar människor som utsätts för dessa arbetsmarknadspolitiska
            åtgärder visar det sig att de i allmänhet inte blir så väldigt
            uppeppade av dem.
          </note>
          <note>
            Vi talar om kompetenshöjande åtgärder. På det viset skaffar vi
            oss mer kompetenta arbetslösa. I
          </note>
          <note>
            själva verket är det andra saker som behövs:
          </note>
          <note>
            Europa, något som är högaktuellt, arbetsrätten, som jag tidigare
            har nämnt, och marknadsmässiga löner. Vad tror ni det beror på
            att arbetslösheten bland ungdomar är 25 % och mer på sina håll?
            Det är klart att det har något att göra med lönerna. Vi behöver
            också fungerande banker, och vi behöver vara ett attraktivt etableringsland
            över huvud taget.
          </note>
          <note>
            Om det inte vore på det här sättet så skulle vi ju kunna lösa
            Sveriges problem och gå hem härifrån efter att ha hällt en massa
            miljarder över Börje
          </note>
          <note>
            Hörnlund, eller hur? Då skulle han ordna det genom att skotta
            ut pengar genom fönstet för att bli av med dem. Han kan ju inte
            ens bli av med pengarna, men nästa år skall han få ännu mer. Han
            värjer sig mot dessa pengar.
          </note>
          <note>
            Att hålla på med sådant är givetvis ingen lösning.
          </note>
          <note>
            Inom arbetsmarknadspolitiken håller vi faktiskt på att bygga
            upp världens senaste och mest komplicerade planekonomi.
          </note>
          <note>
            Ta ROT-sektorn! Efter att ha snackat, förlåt, talat heter det,
            om ROT i två år börjar man komma i gång. Nu skall det bli av,
            minsann! Nu händer det antagligen litet grand, men det kommer
            för sent!
          </note>
          <note>
            Varför sker saker så ofta för sent? Jo, därför att det beror
            så mycket på vem som kommer med förslaget.
          </note>
          <note>
            En gång hade Socialdemokraterna och Ny demokrati samma förslag.
            Man skulle försöka komma överens, men det gick ju inte. Inte kan
          </note>
          <note>
            Socialdemokraterna göra upp med Ny demokrati,
          </note>
          <note>
            Göran Persson? Man måste gå ut i valrörelsen och säga att man
            aldrig har gjort det. Vad spelar det då för roll om 20 000 människor
            blir utan jobb?
          </note>
          <note>
            Politikerna rör sig här i kulvertarna. Nu skall man bygga ut
            kulvertsystemet så att politiker inte skall synas över huvud taget
            när de kommer in i riksdagen och springer omkring här. Det skall
            byggas ut över Mynttorget också. Jag skall komma tillbaka dit
            så småningom och bära banderoller, och då skall vi se vilka som
            kommer ut.
          </note>
          <note>
            Hur är det då med den svarta marknaden? Fusk för
          </note>
          <note>
            150 miljarder kronor, och ingen vågar göra någonting åt det!
            Det finns ingenting i det italienska samhället som inte finns
            i Sverige. De ingriper, men det gör inte vi. Vi vågar inte ingripa.
            Kom ihåg att maffiavälden uppstår genom att samhället, dvs. de
            demokratiska institutioner man har, inte fungerar!
          </note>
          <note>
            Herr talman! Vi måste rationalisera den offentliga sektorn. Då
            säger alla: Stoppa rationaliseringarna där! Det är farligt! Men
            tittar man på statistiken ser man att det inte är i den offentliga
            sektorn vi har rationaliserat utan inom den industriella sektorn.
          </note>
          <note>
            Varför måste man då rationalisera inom den offentliga sektorn?
            Jo, tänk på vilka det är betalar den! Det är en skattefinansierad
            sektor. Vi måste hushålla med människornas, skattebetalarnas,
            pengar. Vi måste se till att de får mer för pengarna.
          </note>
          <note>
            Svårare än så är det inte.
          </note>
          <note>
            Vi har för många monopol. Hur många skall vi ha?
          </note>
          <note>
            kan man fråga sig. Svaret är mycket enkelt: Staten skall inte
            ha monopol på någonting utom på myndighetsutövning. Det är det
            staten är till för.
          </note>
          <note>
            Det tycker jag borde stå i grundlagen.
          </note>
          <note>
            I vårt utskott pågår just nu diskussioner -- vi har sällan debatter
            -- om konsekvensanalyser. Ny demokratis synpunkt är att varenda
            proposition som regeringen förelägger riksdagen skall vara försedd
            med en konsekvensanalys. Det skall alltså klart och tydligt framgå
            vad all tillgänglig expertis anser att konsekvenserna av det föreslagna
            beslutet skulle bli. Detta är oerhört viktigt.
          </note>
          <note>
            Dessutom har vi nu yrkat på att det inom finansutskottets ram
            skall finnas vad man skulle kunna kalla ett ekonomiskt råd, eller
            liknande. Det skulle vara en instans dit man skulle kunna skjuta
            över frågor av ekonomisk natur för att få dem bedömda och för
            att få konsekvenserna granskade.
          </note>
          <note>
            Det är just konsekvenserna av vårt handlande vi måste se mest
            på. Detta instrument skall naturligtvis vara tillgängligt för
            minoriteten.
          </note>
          <note>
            Majoriteten kan ju alltid pressa igenom sina grejer på sedvanligt
            sätt.
          </note>
          <note>
            (Applåder)
          </note>
          <note type="speaker">
            Anf. 58 GÖRAN PERSSON (s) replik:
          </note>
          <note>
            Herr talman! Det var ett engagerat anförande som herr Wachtmeister
            höll. Jag slås bara av bristen på konsekvens och logik. Det finns
            mycket av det han säger, i hans kritik av regeringen, som faktiskt
            är riktigt.
          </note>
          <note>
            Men alla i denna kammare vet ju att regeringen sitter kvar just
            för att Wachtmeister har stött den.
          </note>
          <note>
            Den ekonomiska politk som han dömer ut har varit möjligt att
            få igenom i riksdagen just därför att
          </note>
          <note>
            Wachtmeister har röstat ja till den. Så ser det ut.
          </note>
          <note>
            Alla minns hur det var i höstas när regeringen var trängd. Då
            sprang Wachtmeister nattetid till
          </note>
          <note>
            Finansdepartementet för att förhandla fram en lösning, som gjorde
            att regeringen fick igenom sina förslag. Wachtmeister är Wibbles
            springpojke. Så har det varit hela tiden. Sedan kan han stå i
            talarstolen och gasta.
          </note>
          <note>
            Det finns dock en fråga där Wachtmeister ännu inte har fallit
            pladask. Det är frågan om vårdnadsbidraget. Jag fick ett mycket
            tydligt besked av Dan Eriksson i Stockholm i den allmänpolitiska
            debatten. Jag skulle vilja ha det beskedet upprepat av Wachtmeister,
            eftersom man ju inte kan vara tvärsäker på att Ny demokrati är
            en homogen grupp.
          </note>
          <note>
            Kommer Ny demokrati att släppa igenom det vårdnadsbidrag som
            regeringen planerar, eller tänker Ny demokrati stå fast vid uppfattningen
            att vårdnadsbidraget skall vara finansierat innan det går till
            riksdagen?
          </note>
          <note type="speaker">
            Anf. 59 IAN WACHTMEISTER (nyd)
          </note>
          <note>
            replik:
          </note>
          <note>
            Herr talman! Herr Persson slås av bristen på konsekvens. Så småningom
            kommer han, i något slags resonemang, fram till att regeringen
            inte borde sitta kvar, eftersom Ny demokrati på ett felaktigt
            sätt har hjälpt regeringen att sitta kvar.
          </note>
          <note>
            Jag försöker alltid att vara tydlig, herr Persson. Låt mig därför
            säga: Regeringen sitter kvar därför att ni är sämre.
          </note>
          <note>
            Jag vill erinra om den 10 mars förra året. Det är nästan prick
            ett år sedan. Då var det kalabalik här inne, vill jag lova. Alla
            gömde sig bakom att det handlade om delpensionen, men det handlade
            om att vi yrkade avslag på hela regeringens ekonomiska politik.
            Vilka var det då som sprang runt som skållade råttor och till
            sist föreslog att ärendet skulle återremitteras till utskottet?
            Jo, det var Socialdemokraterna. Förlåt uttrycket, det är
          </note>
          <note>
            Socialdemokraterna som brukar tala om skållade råttor.
          </note>
          <note>
            Göran Persson säger att jag är Wibbles springpojke. Då kan jag
            bara säga att hon i så fall har ett väldigt otrevligt sätt mot
            sina anställda.
          </note>
          <note>
            När det gäller vårdnadsbidraget har vårt besked gång på gång
            varit detsamma. Vårdnadsbidraget skall i pengar och i tid totalt
            finansieras inom familjepolitikens ram. Jag nämner tiden, eftersom
            det finns planer från regeringen på att finansiera åtgärder som
            börjar gälla 1994 med sparåtgärder som i sin tur börjar gälla
            1996 osv. Det är helt oacceptabelt.
          </note>
          <note>
            Vi är kristallklara på den punkten, herr Persson.
          </note>
          <note>
            Jag svarar gärna på fler frågor.
          </note>
          <note type="speaker">
            Anf. 60 GÖRAN PERSSON (s) replik:
          </note>
          <note>
            Herr talman! Jag ställer gärna fler frågor till Ian
          </note>
          <note>
            Wachtmeister. Av replikens stapplande inledning att döma verkade
            han litet överraskad över att bli tillfrågad, men så smånigom
            tog det sig. Det blev ett något så när klart besked.
          </note>
          <note>
            Jag vill också av Wachtmeister veta hur det ligger till med nivån
            på vårdnadsbidraget. Regeringen har talat om 2 000 kr. Ni har
            sagt att det minst skall vara
          </note>
          <note>
            4 000 kr. Är också det ett oomkullrunkligt ställningstagande
            av Ny demokrati?
          </note>
          <note type="speaker">
            Anf. 61 IAN WACHTMEISTER (nyd)
          </note>
          <note>
            replik:
          </note>
          <note>
            Herr talman! Jag är inte särskilt överraskad över att få frågor.
            Jag tycker att det är trevligt. Om herr
          </note>
          <note>
            Persson vill lära mig hur man skall tala kan vi talas vid efteråt.
            Om jag får några lektioner kan även jag låta som en biskop, även
            om det nu är litet sent påtänkt för min del.
          </note>
          <note>
            Innan jag svarar på frågorna vill jag, herr talman, leda i bevis
            ett annat karaktärsdrag, nämligen min försumlighet. Jag glömde
            tidigare att yrka bifall till våra reservationer 2, 4 och 6. Detta
            säger jag inte för att förvirra herr Persson. Jag skall svara
            på hans fråga som handlar om huruvida vårdnadsbidraget skall vara
            2 000 kr eller 4 000 kr.
          </note>
          <note>
            Vi tycker att det är bättre att höja bidraget till 4 000
          </note>
          <note>
            kr och att det fortfarande totalt skall finansieras inom familjepolitikens
            ram. Det är fullständigt fel att öka kostnaderna inom familjepolitiken.
            Vi har däremot inte ställt detta som ett villkor och sagt att
            bidraget skall höjas till 4 000 kr och att vi i annat fall inte
            går med på det. Vi har sagt att det vårdnadsbidrag som föreslås
            till hundra procent skall vara finanseriat inom familjepolitiken.
            Det är det tillnärmelsevis inte. Därför kan jag inte tänka mig
            att något vårdnadsbidrag går igenom.
          </note>
          <note type="speaker">
            Anf. 62 LARS BÄCKSTRÖM (v):
          </note>
          <note>
            Herr talman! Jag har nu hört liknelser. Man har kallat varandra
            olika saker, t.ex. för biskop. När jag satt här och lyssnade tyckte
            jag att föregående talare också lät religiös, som en väckelsepredikant
            i ett tält.
          </note>
          <note>
            När jag sedan tänkte efter tyckte jag egentligen att de båda
            föregående talarna lät som helt vanliga politiker. Det var en
            mycket traditionell socialdemokrat och en mycket traditionell
            högerman, med den skillnaden att han är litet roligare än högerpolitikerna
            brukar var. Politiken är dock inte rolig. Den är allt annat än
            skojig.
          </note>
          <note>
            Själv är jag en vanlig vänsterpolitiker. Jag skall vara litet
            trist i början; jag skall inleda med en sammanfattning av vad
            Vänstern står för just nu. Vi har ett mycket enkelt och rakt budskap:
            Behåll de viktiga jobben! Skär inte ned på vård, skola och omsorg!
          </note>
          <note>
            Detta är en uppmaning som jag riktar till riksdagens ledamöter
            i kammaren och i rummen framför TV-apparaterna. Kanske riktar
            jag uppmaningen allra främst till Sveriges kommunpolitiker. De
            flesta av de kommunpolitiker som styr i Sverige är borgerliga.
          </note>
          <note>
            Det är riktigt att behålla de viktiga jobben i vården, skolan
            och omsorgen. Det är en uppfattning som jag tror att jag delar
            med det svenska folket. Det finns säkert flera politiker i flera
            partier i denna kammare som har samma uppfattning som jag har.
          </note>
          <note>
            Men när det gäller konkreta förslag är
          </note>
          <note>
            Vänsterpartiet mer ensamt. Vi behöver bli fler som säger det
            självklara, dvs. att det är dags att slå vakt om de viktiga jobben
            i skolan, vården och omsorgen. Detta är ett viktigt och trist
            budskap för vissa, men det är ett oerhört glädjerikt budskap för
            dem som behöver denna omsorg och omtanke, detta stöd och de jobb
            vi då kan bevara.
          </note>
          <note>
            Herr talman! I förra veckan avlöste opinionsundersökningarna
            varandra. Höstens val skulle bli en rysare, enligt instituten.
            Det är i värsta fall lika spännande som OS-finalen i ishockey.
            Det är en spänning som gäller guldmedaljen, finansministerposten,
            och vilka som skall spela i politikens A-grupp.
          </note>
          <note>
            Vi utgår från att vi kommer att spela i A-gruppen i den här kammaren
            på ett konstruktivt sätt. Vi gör det inte genom att vara bäst
            i den gren som vi kan kalla läktarkritik utan genom att vi har
            förslag som ger Sverige möjlighet att bygga välfärd.
          </note>
          <note>
            Herr talman! Vi politiker behöver inte frossa i beskrivningar
            av arbetslöshet och budgetunderskott. Väljarna känner till de
            problemen. Jag behöver inte recensera regeringens politik. Den
            talar för sig själv. I lagsporterna sägs det att man skall se
            målet och inte målvakten. Det var den inställningen som gav guldmedaljen
            i
          </note>
          <note>
            Lillehammer. Det är den inställningen som är
          </note>
          <note>
            Sveriges framtid.
          </note>
          <note>
            På 1980-talet sade man att Sverige skulle harmoniseras med Europa.
            Riksdagen såg till att det blev så. Måluppfyllelsen är nästan
            total. I dag har Sverige samma arbetslöshet och lika stora underskott
            som man hade i EG-länderna. I dag, när vi står på randen till
            EU, lanseras nya idéer. Nu föreslås det att vi skall kopiera USA-modellen.
            Det är en lösning med låga skatter, en liten offentlig sektor
            och en stor privat tjänstesektor med låga löner. Den lösningen
            har gett många i USA ett stort välstånd och relativt låg arbetslöshet.
            Det är riktigt, men bakom statistiken döljer sig förfärande orättvisor
            och fattigdom, ett kallt samhälle helt enkelt.
          </note>
          <note>
            Vi i Vänstern litar på det sunda förnuft -- det är en annan här
            i kammaren som brukar använda det ordet -- som säger att det statistiska
            välbehaget av att ha en fot på spisen och en fot i issörjan inte
            är något att ha.
          </note>
          <note>
            Vi har en annan modell. Det är en modell som bygger på en uthållig
            utveckling och en ekonomisk tillväxt som inte förbrukar människor
            och miljö. Då gäller det att utnyttja tillgångarna klokt. Vår
            viktigaste tillgång, herr talman, är inte längre malmen och skogen;
            det har det kanske aldrig varit.
          </note>
          <note>
            Sveriges viktigaste tillgång är vi själva.
          </note>
          <note>
            På en valaffisch skrev VPK en gång: varje människa är en tillgång.
            Den insikten står fast. Därför är arbetslösheten ett sådant slöseri.
            Varje människa i arbete innebär att vi bygger välfärd, både för
            den enskilde och för helheten. Varje människa i arbete är ett
            slag mot budgetunderskottet. Detta är utgångspunkten för våra
            förslag i den ekonomiska politiken.
          </note>
          <note>
            Den borgerliga majoriteten skriver:
          </note>
          <note>
            ''Utskottet ser förslagen i motion Fi206 (v) som typiska exempel
            på traditionell vänsterpolitik.''
          </note>
          <note>
            Herr talman! Utskottets ordförande! Jag får tacka för detta beröm.
            Vi står nämligen för en traditionell vänsterlinje. Men vi står
            inte för någon reprispolitik. Vi ställer inte ut några löften
            om snabba genvägar, någon stor plan, någon ny plan eller någon
            kvickfix som skall lösa alla svåra problem. Vi håller i stället
            en traditionell vänsterlinje anpassad till ett nytt samhälle.
            Vi tror inte att stat och kommun är lösningen på alla problem.
            Vi längtar inte tillbaka.
          </note>
          <note>
            Vi vill ge svängrum för det man kallar det civila samhället.
            Men vi vägrar att riva ned bara för nedrivandets egen skull för
            att ge plats för nyliberala experiment. Det finns en sak som sägs
            i
          </note>
          <note>
            EU som är ganska klok -- det hörde säkert Anne
          </note>
          <note>
            Wibble när hon var i Bryssel --, nämligen att man inte skall
            laga saker som inte är sönder. Därför skall man sluta riva ned
            i kommunsektorn.
          </note>
          <note>
            Vår politik utgår från klassiska begrepp -- frihet, jämlikhet
            och broderskap. Det är en utgångspunkt som håller än i dag. ''Broderskap''
            borde dock kanske bytas ut mot det bättre begreppet
          </note>
          <note>
            ''solidaritet''. Vi tror att demokrati och delaktighet skapar
            ett bättre samhälle. Vi tror inte att en rättvis fördelning bara
            är en lyx för goda tider utan en grund för en effektiv produktion.
            Det betyder att marknadens frihet är bra, men inte överallt och
            inte jämnt.
          </note>
          <note>
            I dag kommer riksdagen säkert att godkänna regeringens förslag
            till riktlinjer för den ekonomiska politiken. Det är fråga om
            riktlinjer från en regering som säger att man fortfarande går
            den enda vägen. Det är en regering som tycks ha tagit till sig
            kampsången från ishockeylaget: Vi gjorde rätt, vi gjorde rätt.
            Skillnaden är att allt gick snett.
          </note>
          <note>
            Det är snett nu. Vi har redovisat ett alternativ. Det är ett
            alternativ både för akut krisbekämpning och för en långsiktigt
            hållbar utveckling. På grund av ännu en devalvering går industrin
            nu mot goda konjunkturer. Men på andra områden syns ingen ljusning.
            Det gäller sjukvården, skolan och byggsektorn. Därför föreslår
            vi mera pengar till kommunerna -- ungefär fem miljarder. Vi föreslår
            mera pengar till byggsektorn i form av ett s.k. ROT-
          </note>
          <note>
            program på cirka tre miljarder. Detta är vad vi föreslår.
          </note>
          <note>
            Regeringen talar om att det skall bli fler ''riktiga''
          </note>
          <note>
            jobb. Man talar om att kommunsektorn måste minska. Jag anser
            att det är riktiga jobb att vårda, utbilda och bygga. Det är riktiga
            jobb även om arbetet inte sker i privat regi och i vinstsyfte.
            Det är viktiga jobb som utförs inom förskolan, grundskolan och
            äldreomsorgen. Jag tror inte att någon vare sig vågar eller vill
            säga emot mig i den här frågan. Därför skall ni i finansutskottet
            sluta med att i riksdagshandlingarna benämna vissa jobb som riktiga
            och vissa andra jobb som något annat.
          </note>
          <note>
            Det här språkbruket skall bort från både propositioner och betänkanden.
          </note>
          <note>
            Herr talman! I dag behöver vi en arbetsmarknadspolitik som satsar
            på att aktivera för framtiden genom utbildning i stället för att
            passivisera genom kontantstöd. När majoriteten skriver att en
            begränsad ersättningsperiod innebär ett ''incitament'' för den
            arbetslöse att söka arbete är det direkt cyniskt. Det är ungefär
            lika begåvat som att säga att bästa sättet att lära någon simma
            är att slänga vederbörande i sjön. Vissa lär sig då att simma
            medan andra sjunker.
          </note>
          <note>
            Vi behöver också en näringspolitik. I dag driver
          </note>
          <note>
            AMS i praktiken den näringspolitik som återstår, medan Näringsdepartementet
            i det närmaste fungerar som ett försäljningskontor. Vi i
          </note>
          <note>
            Vänsterpartiet ser småföretagen som en viktig del i näringspolitiken.
            Vi kräver att riksdag och regering agerar mot bankerna så att
            småföretagen får rimliga kreditmöjligheter. Vi säger att AP-
          </note>
          <note>
            fonderna bör få ökad rätt att placera i aktier. I vår motion
            har vi anvisat en miljard för att stödja
          </note>
          <note>
            Sveriges mindre företag.
          </note>
          <note>
            För att trygga en uthållig utveckling krävs förnyelse. Vi behöver
            en ny industristruktur.
          </note>
          <note>
            Vänsterpartiet har föreslagit framtidsfonder för en återindustrialisering
            av Sverige. Det krävs en ny arbetsorganisation, demokrati i arbetslivet
            och en miljöomställning av industriproduktionen. Det nya kunskapssamhället
            som vi går in i kräver storsatsningar på utbildning och investeringar
            i en ny infrastruktur för informationsteknologi.
          </note>
          <note>
            Om vi skall klara av att få ned arbetslösheten på en rimlig nivå
            så måste arbetstiden kortas. Regeringen säger att arbetslösheten
            kan halveras ungefär med fyra procents tillväxt under andra halvan
            av 1990-
          </note>
          <note>
            talet. Men hur skall arbetslösheten kunna halveras samtidigt
            som allt fler friställs från kommunerna, den genomsnittliga arbetstiden
            ökar och allt fler träder ut på arbetsmarknaden? Det är förvisso,
            herr talman, en tuff uppgift att förkorta arbetstiden. Men det
            är nödvändigt med en reducering för att varaktigt få ned arbetslösheten.
          </note>
          <note>
            Därför föreslår Vänsterpartiet en fond på en miljard för att
            börja finansiera försök med kortare arbetstid.
          </note>
          <note>
            När det gäller budgeten för 1994/95 har vi redovisat ett radikalt
            och realistiskt alternativ. Vi har förslag för 150 000 nya jobb
            och 30 000 utbildningsplatser.
          </note>
          <note>
            Vi har redovisat finansiering för återställd A-kassa, höjt pensionstillskott
            och 80 % i ersättning till långtidssjuka.
          </note>
          <note>
            Vi kan redovisa samma utfall på statsbudgeten som regeringen.
            Vi har gjort det utan att, som
          </note>
          <note>
            Socialdemokraterna har tvingats göra, ha kalkylerat med extra
            skatteinkomster från s.k.
          </note>
          <note>
            dynamiska effekter.
          </note>
          <note>
            Vår budgetpolitik för resten av 1990-talet kommer att följa samma
            princip -- en politik för att skapa fler jobb och för att minska
            underskotten. Men man kan inte förlita sig på att mindre arbetslöshet
            skall lösa budgetproblemen. Det behövs också skattehöjningar och
            besparingar. Skattehöjningar skall läggas ut så att tillväxten
            inte hämmas, och besparingarna skall fördelas så att de som har
            det sämst inte drabbas. När det gäller insikten om att det behövs
            besparingar är alla riksdagspartier överens. Vi är oense om när
            det gäller hur och när.
          </note>
          <note>
            Det råder ingen tvekan om att det behövs besparingar.
          </note>
          <note>
            Vi är också oense i skattepolitiken. Vi i Vänstern säger att
            det krävs högre skatter på kapitalinkomster och bolag. Vi talar
            om en skatteväxling där högre skatt på energi och miljöpåverkan
            används för att sänka skatten på arbete. Att skapa utrymme för
            att allmänt sänka skatten på arbete är vida bättre än avdragsrätt
            för privata tjänster, s.k. pigavdrag.
          </note>
          <note>
            Herr talman! En grundbult i regeringens politik när man fick
            makten var sänkt skatt. I praktiken har regeringen inte sänkt
            skatterna. I stället har man fördelat om skattebördan från kapital
            till arbete.
          </note>
          <note>
            Vad säger regeringen i dag? Är det slut på talet om sänkta skatter?
            Vad säger socialdemokraterna om skattepolitiken under 1990-talet?
            Det är lika oklart.
          </note>
          <note>
            Det tycks dock växa fram en enighet mellan regeringen Bildt och
            Socialdemokraterna om att man skall genomföra ett slags skatteväxling
            under
          </note>
          <note>
            90-talet. Det skall vara en växling där skatter och arbetsgivaravgifter
            byts mot egenavgifter. Ett sådant byte är vi i Vänsterpartiet
            starkt kritiska till.
          </note>
          <note>
            Att byta skatt mot egenavgift innebär att man tar in pengar från
            löntagarna på ett sätt som gynnar höginkomsttagare och missgynnar
            låginkomsttagare. Då är skatter och vanliga arbetsgivaravgifter
            ett mycket rättvisare system.
          </note>
          <note>
            Jag kan inte förstå varför inte också
          </note>
          <note>
            Socialdemokraterna inser denna enkla sanning.
          </note>
          <note>
            Herr talman! Jag yrkar bifall till Vänsterpartiets meningsyttring
            under mom. 1,2,3,7 och 8.
          </note>
          <note>
            Herr talman! Denna debatt är en avstamp för valdebatten. Vilka
            alternativ kan vi se?
          </note>
          <note>
            I dag finns ett mått av samsyn mellan
          </note>
          <note>
            Socialdemokraterna och oss i Vänsterpartiet på den ekonomiska
            politiken. Vi skiljer oss på många punkter. Det gäller t.ex. EU
            och Öresundsbron, och vi har skilda uppfattningar om nivån på
            arbetslöshetsförsäkringen. Men på viktiga områden finns en tillräcklig
            grund för att vi skall kunna samverka kring en radikal politik.
            Jag hoppas och tror på en sådan samverkan efter valet i höst.
          </note>
          <note>
            Det finns också andra alternativ. Men mera av regeringen Bildt
            är inget bra alternativ. Så finns det de som hoppas på ett mellanting
            -- en samverkan mellan Socialdemokraterna och Westerbergs folkparti.
            Men finns det någon grund för en sådan samverkan. Det får den
            här debatten utvisa. Jag betvivlar det, om man skall döma av debattinläggen.
          </note>
          <note>
            Jag får hoppas att Göran Persson blir finansminister efter valet.
            Jag kommer inte att känna mig trygg och lugn då, men jag kommer
            att känna mig något tryggare för att de viktiga jobben skall finnas
            kvar.
          </note>
          <note>
            Diskussionen mellan oss, Göran Persson, kan vi inleda redan i
            dag. Vad anser ni socialdemokrater om kommunernas ekonomi? Hur
            skall kommunerna kompenseras för den höjning av grundavdraget
            som ni föreslår?
          </note>
          <note type="speaker">
            Anf. 63 GÖRAN PERSSON (s) replik:
          </note>
          <note>
            Herr talman! Jag vill instämma i ett viktigt avsnitt i
          </note>
          <note>
            Bäckströms anförande. Det gäller det slappa talet som regeringen
            sprider omkring sig om ''riktiga''
          </note>
          <note>
            jobb. Det är naturligtvis djupt kränkande för de människor som
            finns i den offentliga sektorn och för dem som befinner sig i
            olika arbetsmarknadspolitiska insatser. De gör också en samhällsgärning
            och nog så goda dagsverken. Det är oerhört viktigt att det talet
            förs åt sidan.
          </note>
          <note>
            Vidare har vi frågan om kommunernas ekonomi.
          </note>
          <note>
            Regeringen skall återkomma i kompletteringspropositionen i denna
            fråga. Vi kommer vid det tillfället att redovisa vårt alternativ
            till regeringens förslag. Dessutom finns det en parlamentarisk
            utredning som nu ser över statsbidragssystemet för såväl kommuner
            som landsting. Där räknar jag med att de långsiktiga förslagen
            blir klara i höst.
          </note>
          <note>
            Vidare har vi frågan om vårt förslag att inte höja skatten för
            löntagare under 1994. Det sker genom att vi går emot regeringens
            förslag till försämrat grundavdrag. En partikamrat till Bäckström
            tog upp denna fråga i debatten i februari månad. Men förslaget
            skall kompenseras fullt ut för kommunerna genom att det får bli
            en statlig kostnad. Detta finns redovisat i vårt budgetalternativ.
          </note>
          <note type="speaker">
            Anf. 64 LARS BÄCKSTRÖM (v) replik:
          </note>
          <note>
            Herr talman! Det är bra om detta sker. Men i
          </note>
          <note>
            Socialdemokraternas motion kan jag se att det har räknats med
            3 miljarder. När regeringen införde sänkningen av grundavdraget
            räknade de med en nivå på drygt 4 miljarder -- som man lät kommunerna
            behålla. Det finns en differens på 1
          </note>
          <note>
            miljard som är nog så viktig för kommunsektorn.
          </note>
          <note>
            Vi kan alltså förutsätta att ni från socialdemokratins sida kommer
            att lägga fram förslag som fullt ut kompenserar kommunerna. Det
            är det mest viktiga. Men det vore också klokt och bra att få reda
            på hur detta skall gå till. Detta är inte något som regeringen
            avser att göra, utan detta är något som redan har trätt i kraft
            för innevarande år.
          </note>
          <note>
            Jag är nöjd med denna sak. Men jag konstaterar att vi i Vänsterpartiet
            i våra förslag om kommunsektorn anslår mer pengar. Jag har hört
            att
          </note>
          <note>
            Socialdemokraterna delar uppfattningen i vår argumentation om
            vikten av att behålla de kommunala jobben. Men jag har inte hittat
            några medel i den socialdemokratiska motionen för att stärka kommunernas
            ekonomi. När kommer sådana medel?
          </note>
          <note>
            Vidare har vi frågan om egenavgiften. Är inte egenavgifterna,
            som de nu är konstruerade, sämre fördelningsmässigt än traditionella
            skatter och arbetsgivaravgifter? Instämmer inte Göran Persson
            i min analys på den punkten? Jag tror det, men jag är inte säker.
          </note>
          <note type="speaker">
            Anf. 65 GÖRAN PERSSON (s) replik:
          </note>
          <note>
            Herr talman! Bäckström har läst rätt i vår motion.
          </note>
          <note>
            Det finns inga löften i den motionen om ytterligare pengar till
            kommunerna. Där verkar Bäckström ha tillgång till mer pengar än
            vad vi har. Det gemensamma hot som finns mot kommunernas utveckling
            framöver ligger i den s.k.
          </note>
          <note>
            Nathalieplanen. Regeringen har som hörnpelare i sparprogrammet
            ytterligare stora nedskärningar i den kommunala verksamheten.
            Vi får väl anledning att senare i debatten återkomma till regeringsföreträdarna
            för att få svar på hur de tänker hantera Nathalieplanens besparingar
            på 35
          </note>
          <note>
            miljarder fram till 1997/98 i den kommunala sektorn. Det är det
            verkligt stora hotet mot kommunerna.
          </note>
          <note>
            De olika typerna av egenavgifter måste skiljas ut.
          </note>
          <note>
            Vi har fört fram tanken att sjukförsäkringssystemet skall finansieras
            med hjälp av egenavgifter.
          </note>
          <note>
            Regeringen har satsat på egenavgifter i arbetslöshetsförsäkringen.
            Där har vi tyckt att arbetsgivaravgiften är ett bättre instrument
            och en bättre metod. Hur man klarar att utforma egenavgifterna,
            hur de görs avdragsgilla respektive hur förmåner i systemet beskattas
            kan ha stora fördelningspolitiska effekter. Vi är inte okunniga
            om det. Vi har också pekat på detta i vårt resonemang. Vi ser
            också att det i vissa försäkringssystem kan vara en fördel att
            ha en försäkringsmässig lösning med en egenavgift. På den punkten
            intar vi en resonerande attityd, hela tiden med utgångspunkten
            att slå vakt om det fördelningspolitiskt rimliga och riktiga.
          </note>
          <note type="speaker">
            Anf. 66 LARS BÄCKSTRÖM (v) replik:
          </note>
          <note>
            Herr talman! Det är klokt att inta en resonerande attityd. Det
            försöker jag också att göra. Jag kan inte kategoriskt säga att
            vi aldrig kan komma till lägen där vi måste acceptera en egenavgift.
            Men jag menar att vi inte är där ännu. Den sjukförsäkringsavgift
            som ni socialdemokrater var med om att ta fram är ju avdragsgill.
            Då får den en dålig fördelningseffekt. Detta borde ni inte ha
            medverkat till. Det finns tid att backa och driva ett mer analytiskt
            arbete innan ni binder upp er till den typ av egenavgift som vi
            har sett. De egenavgifter vi har sett i sinnevärlden, och som
            ni har stött, är sämre än traditionella skatter och arbetsgivaravgifter.
            Detta är min poäng i denna debatt.
          </note>
          <note>
            Egenavgifter är till sin natur skattehöjningar. Det finns möjligheter
            att konstruera dem på annat sätt.
          </note>
          <note>
            Men de egenavgifter vi hittills har sett till är rena skattehöjningar.
          </note>
          <note>
            Vidare sägs det att vi har mer pengar. Ja, vi har föreslagit
            något högre skattehöjningar än
          </note>
          <note>
            Socialdemokraterna -- men inte påtagligt. Vi har föreslagit ungefär
            10 miljarder för det kommande budgetåret. Men framför allt har
            vi föreslagit att våra pengar skall användas på annat sätt. Ni
            har föreslagit att stora resurser skall läggas på direktavskrivningar
            i industrin. Vi har sagt att vi kan tänka oss att resonera om
            det. Vi anser att det är ett trubbigt instrument. Det gäller investeringar
            som i alla fall skulle göras och även till extra insatta sådana.
            Ni använder 5 miljarder till detta. Vi vill använda 5 miljarder
            till kommunsektorn. Vi tror att det går att få ut fler i arbete
            med hjälp av våra insatser och därmed mer social trygghet. Sedan
            har vi föreslagit andra insatser för industrin, t.ex. 1
          </note>
          <note>
            miljard i riktade insatser för småföretag.
          </note>
          <note type="speaker">
            Anf. 67 PER-OLA ERIKSSON (c):
          </note>
          <note>
            Herr talman! De senaste dagarna kommer att gå till historien.
            Först blev det ett blå-gult OS-guld i ishockey. Sedan var det
            gårdagens glädjande besked om att EU-förhandlingarna nu är i hamn.
          </note>
          <note>
            Jag har tidigare i dag haft möjlighet att ge en eloge till de
            svenska förhandlarna för ett mycket gott resultat. Fru finansministern
            har ju ingått i förhandlingsgruppen.
          </note>
          <note>
            Inför förhandlingarna ställde Centern upp tydliga krav inom bl.a.
            miljöområdet och regional- och jordbrukspolitiken. Inom alla dessa
            områden har mycket goda resultat uppnåtts.
          </note>
          <note>
            Om den kommande folkomröstningen resulterar i ett ja -- vilket
            jag hoppas -- tar Sverige steget in som fullvärdig medlem i EU.
            Det kommer att stärka den svenska ekonomin. Den uppgång vi redan
            nu ser i ekonomin kommer att få ytterligare fart med hjälp av
            ett svenskt EU-medlemskap.
          </note>
          <note>
            Herr talman! Dagens finansdebatt inleddes med ett anförande av
            Göran Persson. På sedvanligt sätt var det en enda lång klagosång.
            Vi har tidigare hört
          </note>
          <note>
            Göran Persson hålla anföranden i kammaren och lärt känna hans
            klagosång och hans retorik. Men, herr talman, det är inte med
            retorik vi bygger framtidens samhälle. Jag tycker att i många
            delar av debatten har Göran Persson blivit retorikens fånge, men
            han har inte blivit lösningarnas försvarare eller idékläckare.
            Det är förresten roligt att se Göran
          </note>
          <note>
            Persson i riksdagen. Han dök ju upp när allt var klart i finansutskottet
            angående detta viktiga betänkande.
          </note>
          <note>
            De senaste årens dystra och nedåtgående trender har vänt till
            det positiva. Opinionsundersökningar visar att svenska folket
            har återfått framtidstron.
          </note>
          <note>
            Det visas på många sätt; bl.a. ökar försäljningen av nya bilar.
            Det brukar vara ett tecken på att folk vågar börja konsumera och
            investera. Allt fler villor och bostadsrätter finner nya ägare
            -- mycket tack vare en låg räntenivå. Investeringarna ökar.
          </note>
          <note>
            Företagens orderböcker fylls på nytt.
          </note>
          <note>
            Under 1980-talet levde många hushåll på lån och skulder. Nu sparar
            svenska folket, och de amorterar av skulderna från 1980-talet.
            Vi kan se att kronkursen har stärkts. Budgetunderskottet minskar.
            Detta visar Riksrevisionsverkets senaste budgetprognos som presenterades
            förra veckan.
          </note>
          <note>
            Inflationen är låg. Tidigare var inflationen 8--10 %.
          </note>
          <note>
            Nu är den 2--3 %.
          </note>
          <note>
            Tidigare var räntorna höga. Nu är de på den lägsta nivån sedan
            tiden efter andra världskriget.
          </note>
          <note>
            Marginalräntan har sjunkit sedan sommaren 1992.
          </note>
          <note>
            Bankernas utlåningsräntor har sjunkit, och det underlättar investeringar
            i bostäder, företag och maskiner. Ansvaret för villalånen blir
            lättare att bära för villaägarna.
          </note>
          <note>
            Tidigare flyttade företag och investerare utomlands. De trodde
            inte på Sverige som företagsnation. Nu flyttar företagen hem produktionen,
            och investeringarna tar fart.
          </note>
          <note>
            Sverige har bytt fil vad gäller den ekonomiska politiken. Förutsättningarna
            för en fortsatt förbättrad ekonomi är nu bättre än på mycket länge.
            Därför är det så viktigt att vi håller fast vid den strategi som
            regering och riksdag lagt fast för den ekonomiska politiken för
            åren framöver.
          </note>
          <note>
            Det finns dock allvarliga problem i ekonomin. Det ljusnar visserligen
            för Sverige, men den höga arbetslösheten förmörkar bilden. Men
            även på arbetsmarknaden kan vi skönja ljuspunkter;
          </note>
          <note>
            varslen minskar och antalet nyanställningar ökar.
          </note>
          <note>
            Inte minst visar de förändringar som gjorts vad gäller småföretagarpolitiken
            goda resultat.
          </note>
          <note>
            Ett annat orosmoln är statsskuldens utveckling.
          </note>
          <note>
            Det är mot den bakgrunden nödvändigt med reformering av ekonomin,
            av transfereringssystemen, med det saneringsprogram som riksdagen
            lagt fast skall genomföras fullt ut. På så sätt kan vi minska
            budgetunderskottet, minska upplåningen och därmed också minska
            statsskulden.
          </note>
          <note>
            Vi behöver en uthållig ekonomisk tillväxt. Det är nödvändigt
            för att vi skall kunna minska budgetunderskottet, betala av på
            statsskulden och klara välfärdssamhällets åtaganden.
          </note>
          <note>
            Bruttonationalprodukten utvecklas nu åter i positiv riktning,
            efter några år med minustecken. Enligt samstämmiga beräkningar
            av bl.a.
          </note>
          <note>
            Finansdepartementet, banker och
          </note>
          <note>
            Konjunkturinstitutet växer BNP. Under 1994
          </note>
          <note>
            väntas ökningen bli ca 2,5 % och för 1995 väntas ytterligare
            ökning. Jag ser gärna att den blir större än förväntat.
          </note>
          <note>
            Utan ekonomisk tillväxt får vi inte resurser till sjukhus, daghem,
            skola eller hemservice. Men, herr talman, ekonomisk tillväxt får
            inte vara ett mål i sig utan bör vara ett medel för att slå vakt
            om välfärdssamhället. Det är viktigt!
          </note>
          <note>
            Hög ekonomisk tillväxt får inte gå ut över miljön eller ändliga
            energi- och naturresurser. Den högre tillväxt som vi eftersträvar
            måste vara miljömässigt riktig för att vi skall få en stabil och
            uthållig ekonomisk utveckling, som det står i finansplanen:
          </note>
          <note>
            En minskad statsskuld får inte bytas mot en ökad miljöskuld!
            Centern värnar miljön.
          </note>
          <note>
            Herr talman! Den viktigaste politiska frågan på både kort och
            lång sikt är att skapa riktiga och bestående jobb. För att åstadkomma
            riktiga, varaktiga arbeten krävs ett ordentligt företags- och
            investeringsvänligt klimat i vårt land.
          </note>
          <note>
            Vi ser nu hur företagandet börjar komma i gång igen. Förra veckans
            rubriker i massmedia var exempelvis ''Nickan behöver nyanställa''.
            Det kunde vi läsa i Smålandsposten. En annan rubrik löd: ''20
            nya jobb på Autoliv''. Det var Göteborgs-
          </note>
          <note>
            Posten som skrev det. Sådana rubriker ser vi nu dag efter dag
            i våra tidningar. Märker inte Göran
          </note>
          <note>
            Persson det när han åker runt i landet, vilket han ju gör när
            han inte är här i riksdagen? Märker han inte det när han ser rubriker
            och läser tidningar runt om i landet, eller är han bländad och
            bedövad av kampsångerna från socialdemokraternas Folkets hus landet
            över.
          </note>
          <note>
            Under den här mandatperioden har regering och riksdag skapat
            nya regelverk och bättre förutsättningar för företagen, förutsättningar
            som framför allt främjar de mindre och medelstora företagen --
            egenföretagarna. Det är där tillväxten i näringslivet i hög grad
            ligger.
          </note>
          <note>
            Regeringen har gjort genomgripande förändringar för att förbättra
            klimatet för företagen.
          </note>
          <note>
            Riskkapitalförsörjningen har förbättrats.
          </note>
          <note>
            Nyföretagarlån har införts. Hämmande lagar och regelverk har
            tagits bort. Utvecklingsfonderna har omvandlats för att kunna
            ge småföretagen ännu bättre service och hjälp i framtiden.
          </note>
          <note>
            Vi har genomfört skatteförändringar som gjort upp med socialdemokraternas
            tidigare så småföretagsfientliga skatteförslag och -politik. Det
            ger nu resultat, även om de stora framgångarna kommer att märkas
            först om något år, detta förutsatt att Göran Persson icke blir
            finansminister efter årets val -- i så fall skall ju det mesta
            återgå till
          </note>
          <note>
            1980-talets gamla politik.
          </note>
          <note>
            Förvisso blir det lönsammare att äga aktier, men det är ju så
            vi vill få fram nytt riskvilligt kapital, inte via löntagarfonder
            eller avgifter på annat sätt.
          </note>
          <note>
            Förvisso blir det lönsammare att genomföra generationsskiften
            i företag. Det är ju så vi vill att det skall gå till, inte genom
            att företagen vid generationsskiften säljs till investmentbolag
            eller köps upp på annat sätt, eller att företagen i värsta fall
            läggs ned. Det är viktigt!
          </note>
          <note>
            Nu möter vi 2000-talet med en politik för företagande, utveckling
            och investeringar i industrier, i ny teknik, i kommunikationer,
            i infrastruktur samt i utbildning och forskning. Det skapar trygghet
            för människorna, såväl för löntagarna som för företagarna. Det
            skapar livskraft i hela landet, både i storstaden och på landsbygden.
            Det är en politik som bygger på långsiktighet och stabilitet.
          </note>
          <note>
            Det behövs mycket i politiken för att en ekonomisk politik skall
            vara framgångsrik och hålla över tiden.
          </note>
          <note>
            Det krävs att den är stabil. Vi får inte byta fot från den ena
            dagen till den andra.
          </note>
          <note>
            Ibland undrar jag vilken verklighetsbild socialdemokraterna har.
            Deras förslag saknar ofta långsiktighet och konsekvens. Beskeden
            från socialdemokraterna är exempelvis ofta: Stoppa!
          </note>
          <note>
            Riv upp! Återställ! Tillsätt en kommission! Tillsätt en utredning!
            Ibland talar de förvisso om behovet av stramhet i finanspolitiken.
            I deras förslag ser vi ofta något helt annat.
          </note>
          <note>
            I fråga efter fråga ger socialdemokraterna motsägelsefulla besked.
            Det gäller t.ex.
          </note>
          <note>
            arbetslöshetsförsäkringen. Först säger de nej till varje förändring,
            sedan kommer en rejäl demonstration med löften om att förändra
            de nivåer i arbetslöshets- och sjukförsäkring som riksdagen har
            fattat beslut om. Sedan säger de ja, därefter är ''bortförklaringskarusellen''
            i full gång.
          </note>
          <note>
            Arbetsrätten är ett annat område. Först har man en socialdemokratisk
            småföretagarriksdag med löften om förenklingar, därefter säger
            man nej till varje förändring. Sedan kommer uttalanden som: Vi
            river upp tidigare fattade beslut om vi kommer till makten.
          </note>
          <note>
            Ena året skall momsen höjas. Sedan skall den sänkas. Socialdemokraternas
            många och olika förslag om momsen liknar en färd på en berg- och
            dalbana. Är det någon som tror att det är med en sådan politik
            som Sverige får i gång jobben, får i gång investeringarna och
            skapar välfärd, stabilitet och uthållighet?
          </note>
          <note>
            Mycket av socialdemokraternas politik, som vi i dag ser den presenterad,
            går igen till 1980-talet.
          </note>
          <note>
            Konsekvenserna av den politiken har svenska folket fått känna
            av tidigare. Svenska folket känner av den även i dag. Vi vet vad
            den betyder, nämligen koncentration, avfolkning av landsbygden,
            inflation och höga räntor.
          </note>
          <note>
            Att nu, i en starkt förändrad värld, åter söka föra samma politik
            ter sig inte särskilt genomtänkt. För att låna ett citat från
            en högt uppsatt EU-politiker som kan vara aktuell under dessa
            dagar: ''Att synda en gång är mänskligt, men att fortsätta synda
            är okristligt.''
          </note>
          <note>
            Nya riktiga jobb skapas inte genom att vi höjer skatterna för
            företagen eller genom att vi försämrar villkoren för riskkapitalförsörjningen,
            vilket socialdemokraterna föreslår. Det fungerade inte under 1980-talet;
            det fungerar inte heller under
          </note>
          <note>
            1990-talet.
          </note>
          <note>
            Inte heller är ökad konsumtion genom nya lån med höga ränteavdrag
            och minskat sparande rätt väg för att skapa nya jobb i framtidens
            Sverige. Inte heller skulle Göran Perssons förslag om direktavskrivningar
            av investeringar leda till några fler arbetstillfällen. Det skulle
            bara leda till ett ökat budgetunderskottet.
          </note>
          <note>
            Risken skulle vara uppenbar att främst de stora och vinstrika
            exportföretagen skulle dra nytta av avskrivningsmöjligheten. Det
            skulle ytterligare förstärka tudelningen mellan de utlandsinriktade
            företag som redan i dag arbetar under gynnsamma betingelser och
            de företag som arbetar på hemmamarknaden.
          </note>
          <note>
            Direktavskrivningar skulle i princip bli en skattekredit i jätteformat
            till företagen. Varken pensionärer, ensamstående mammor eller
            förskolebarn gynnas av en sådan skatterabatt till företagen.
          </note>
          <note>
            Finansutskottet tillstyrker regeringens ekonomiska politik. Den
            ekonomiska politiken måste eliminera obalansen i ekonomin och
            skapa en hög, stabil och uthållig tillväxt för att därigenom åstadkomma
            nya riktiga jobb och trygghetssystem som är hållbara över tiden.
          </note>
          <note>
            En hög och uthållig tillväxt i näringslivet i kombination med
            en minskande arbetslöshet är nödvändiga förutsättningar för att
            de offentliga finanserna skall komma i balans.
          </note>
          <note>
            Det kommer att ta tid att återskapa starka offentliga finanser.
            Finansutskottet delar därför regeringens uppfattning att nya reformer
            som leder till utgiftsökningar måste kombineras med utgiftsminskningar
            inom lägre prioriterade områden. Likså bör man nu när den ekonomiska
            situationen lättar överväga att genomföra besparingsprogrammet
            i snabbare takt än planerat.
          </note>
          <note>
            Genom en fast ekonomisk-politisk kurs ger vi också rätt signaler
            till omvärlden. Ett tydligt politiskt agerande bidrar till att
            stärka trovärdigheten för
          </note>
          <note>
            Sveriges ekonomi -- detta är inte minst viktigt mot bakgrund
            av det avtal som Sverige i går träffade med EU. Det ger i sin
            tur möjlighet för fortsatta räntesänkningar och en förstärkning
            av kronkursen, vilket vi gärna ser.
          </note>
          <note>
            En bibehållen låg ränte- och inflationsnivå garanterar riktiga
            jobb, boende till rimliga priser och en god välfärdsutveckling.
            Det är på det viset som Centern vill skapa trygghet, genom rättvis
            fördelning och en välfärd för alla.
          </note>
          <note>
            Herr talman! Med dessa ord vill jag yrka bifall till hemställan
            i finansutskottets betänkande och avslag på samtliga reservationer
            och på meningsyttringen från Vänsterpartiet.
          </note>
          <note type="speaker">
            Anf. 68 GÖRAN PERSSON (s) replik:
          </note>
          <note>
            Herr talman! Jag tror att detta är den femte eller sjätte debatten
            som jag och Per-Ola Eriksson för i denna kammare sedan jag blev
            vice ordförande för finansutskottet. I varje sådan debatt har
            Per-Ola
          </note>
          <note>
            Eriksson haft åsikter om min retorik. Vid några tillfällen har
            han t.o.m. fällt några berömmande ord om retoriken som sådan.
          </note>
          <note>
            Efter att ha lyssnat till Per-Ola Eriksson vid dessa fem sex
            tillfällen måste jag säga att jag kan tänka mig en mer kompetent
            censor -- milt uttryckt. Per-
          </note>
          <note>
            Ola Eriksson lämnar varken någon retorisk efterklang eller några
            sakliga upplysningar när det gäller vad Centern avser att göra
            med den politiska makt som man nu förfogar över i högerregeringen.
          </note>
          <note>
            Centern sitter ju med där som moderaternas ombud. Det är uppenbart.
            Ni ansvarar för arbetsmarknadspolitiken, Per-Ola Eriksson, som
            är det viktigaste avsnittet i den reala ekonomin. Det finns ingenting
            om denna i Centerns finanspolitiske talesmans deklaration här
            i kammaren. Varför?
          </note>
          <note>
            Kan det bero på att Börje Hörnlund sade att han aldrig skulle
            sitta kvar i en regering och administrera en arbetslöshet på 6
            %? Nu är arbetslösheten 14 %. Fiaskot är så uppenbart att man
            väl tiger om detta inom Centern.
          </note>
          <note>
            I den finansplan som Per-Ola Eriksson nu ställer sig bakom står
            det mycket tydligt att regeringen tänker återkomma med förslag
            om att förändra reglerna för arbetslöshetskassan. Förändringen
            innebär att
          </note>
          <note>
            300 dagar skall ge möjlighet till en ny period om 150
          </note>
          <note>
            dagar, och sedan är det socialbidrag som gäller. Så står det
            i den finansplan som Per-Ola Eriksson genom dagens betänkande
            ställer sig bakom.
          </note>
          <note>
            För en månad sedan pressade jag Per-Ola Eriksson på den här punkten.
            Jag fick då inget besked. Han gled undan och gav ett intryck av
            att regeringen kanske inte skulle lägga fram denna proposition.
          </note>
          <note>
            Jag frågar igen: Kommer Centern att medverka till en förändring
            av a-kassereglerna som innebär att efter 300 plus 150 dagar är
            det kommununens socialtjänst som gäller? Det som står i dagens
            betänkande har Per-Ola Eriksson tidigare förnekat. Har han ändrat
            uppfattning, eller har han inte förstått vad det är som han har
            skrivit under?
          </note>
          <note>
            Det är frågan.
          </note>
          <note>
            Anf. 69 PER-OLA ERIKSSON (c) replik :
          </note>
          <note>
            Herr talman! Jag börjar med den senare delen av
          </note>
          <note>
            Göran Perssons replik. Jag tror att Göran Persson läser detta
            utskottsbetänkande på sitt speciella sätt.
          </note>
          <note>
            Betänkandet är i den del som berör arbetslöshetsförsäkringen
            ett referat av de förslag som fanns med i den proposition som
            riksdagen tidigare har behandlat. Riksdagen har fattat två beslut,
            dels om en allmän obligatorisk arbetslöshetsförsäkring, dels om
            finansieringen av denna.
          </note>
          <note>
            Om Göran Persson drar sig till minnes förra gången då vi debatterade
            vet han att det i propositionslistan finns upptaget en proposition
            om reglerna för arbetslöshetsförsäkringen. Göran Persson får ge
            sig till tåls och vänta på förslagen i denna proposition.
          </note>
          <note>
            Det är det besked som jag och alla övriga från regeringspartierna
            har att lämna till Göran Persson i dag.
          </note>
          <note>
            Göran Persson frågade vilken politik vi från
          </note>
          <note>
            Centern har. Jag trodde och hoppades att det hade framgått att
            den politik som vi i den här regeringen står för och som vi kommer
            att kämpa för i den stundande valrörelsen går ut på att få i gång
            jobben, slå vakt om företagen, skapa ett investeringsvänligt klimat
            och se till att resurserna för att investera --
          </note>
          <note>
            inte konsumera -- Sverige ur den ekonomiska krisen ökar.
          </note>
          <note>
            Jag noterar att Göran Persson i sitt inledningsanförande tidigare
            sade att delar av den socialdemokratiska politiken vinner gehör
            i vissa utskott, men att helheten döms ut i finansutskottet.
          </note>
          <note>
            Göran Persson skulle kanske fundera över vad detta kan bero på.
            Det kan hända att de olika delarna som Göran Persson ibland får
            igenom i olika utskott inte hänger ihop.
          </note>
          <note>
            I finansutskottet har vi att bedöma helheten. Är det så, att
            Göran Persson har haft framgång på något enskilt område i något
            annat utskott beror det inte på att finansutskottet haft någon
            avvikande mening i det avseendet. Däremot har de förslag som Göran
            persson har presenterat i finansutskottet -- eller rättare sagt
            de förslag som hans partivänner har argumenterat för, eftersom
            han själv inte har varit närvarande -- inte hållit för en sammanhållen
            och trovärdig ekonomisk politik. Det är därför, herr talman, som
            jag yrkar avslag på de socialdemokratiska reservationerna.
          </note>
          <note type="speaker">
            Anf. 70 GÖRAN PERSSON (s) replik:
          </note>
          <note>
            Herr talman! Detta var egentligen en bekräftelse på det underkännande
            av Per-Ola Erikssons sätt att sköta finansutskottets samordnande
            roll, som jag tidigare i debatten har pläderat för. Det förekommer
            uppenbarligen rörelser i riksdagen som på punkt efter punkt godkänner
            våra förslag.
          </note>
          <note>
            Sedan när Per-Ola Eriksson, som är den som skall hålla ihop den
            borgerliga riksdagsfraktionen, skall göra en sammanvägning, tycker
            han inte att det är hållbart. Antingen beror det på att Per-Ola
          </note>
          <note>
            Eriksson inte sköter sitt uppdrag eller på att andra tycker att
            han har fel. Någon annan tolkning går faktiskt inte att göra.
            Därmed bekräftas kritiken.
          </note>
          <note>
            Men när det gäller den allvarliga frågan om akassan är alltså
            Centerns besked till de 700 000
          </note>
          <note>
            arbetslösa: Ni får ge er till tåls. Detta är ett bra, sammanfattande
            omdöme om Börje Hörnlunds arbetsinsatser och Centerns bedrifter
            i arbetsmarknadspolitiken: Ni får ge er till tåls. Är det vad
            Per-Ola Eriksson säger också i Norrbotten när han träffar de tiotusentals
            arbetslösa där som snart skall stämpla ut, därför att Hörnlund
            skall lägga fram sin nyliberala systemskiftesproposition?
          </note>
          <note>
            Ge er till tåls. Ni får kanske sälja villan eller sommarstugan.
            Ni får kanske göra er av med besparingarna, men ni får ge er till
            tåls, därför att vi i den centerpartistiska riksdagsgruppen måste
            invänta det nyliberala systemskiftet.
          </note>
          <note>
            Kan Per-Ola Eriksson inte ge ett klart besked på den här punkten?
            Kommer Centern att medverka till denna stora förändring av a-kassans
            regelsystem och skicka människor, som aldrig tidigare har varit
            beroende av någonting annat än sin egen arbetsinkomst, direkt
            till kommunernas socialförvaltningar? Det är ju det som det handlar
            om. Den proposition som regeringen har förutskickat har Per-Ola
            Eriksson genom detta betänkande skrivit under. Men Per-Ola Eriksson
            glider undan och säger: Ni får ge er till tåls.
          </note>
          <note>
            Vad är Centerns klara besked?
          </note>
          <note type="speaker">
            Anf. 71 PER-OLA ERIKSSON (c) replik:
          </note>
          <note>
            Herr talman! Till att börja med tror jag att någon annan än Göran
            Persson skall bedöma mina insatser i riksdagen. Det överlåter
            jag nog till den egna partigruppen och andra att göra. Även om
          </note>
          <note>
            Göran Persson varit skolminister tror jag inte att han är den
            bäst lämpade att sätta betyg på andra.
          </note>
          <note>
            När det sedan återigen gäller arbetslöshetsförsäkringen borde
            Göran Persson som själv suttit med i en regering veta vilka regler
            som gäller innan en proposition är framlagd. Då går man inte ut
            och talar om vad den innehåller. Tids nog skall Göran Persson
            få besked på denna punkt.
          </note>
          <note>
            Eftersom Göran Persson tog upp arbetsmarknadspolitiken finns
            det skäl att säga att vad vi, och inte minst Börje Hörnlund, nu
            får göra är att städa upp på arbetsmarknaden efter de problem
            som Socialdemokraterna skapade under den tid som Göran Persson
            också ingick i den socialdemokratiska regeringen. Det var då vi
            fick överhettningen och de stora ekonomiska problemen. Det är
            det som nu kostar mycket pengar att reparera.
          </note>
          <note>
            Göran Persson sade tidigare att han ute i bygden möter ett positivt
            gensvar för sin politik. Jag tror att han möter gensvar hos de
            egna medlemmarna som han träffar i Folkets hus när de sjunger
            sina kampsånger. Visst kan det kanske vara lätt att lova saker
            som man inte vill ta ansvar för.
          </note>
          <note>
            Men om jag minns rätt, Göran Persson, var det väl inte så stort
            gensvar som Göran Persson mötte från de egna människorna vid sin
            resa i Norrbotten eller när hans egen partiordförande åkte runt
            i norra
          </note>
          <note>
            Sverige där människor krävde besked på en rad punkter. Ni hade
            lovat att riva upp beslutet om besparing på arbetslöshetsförsäkringen,
            sänkt sjukersättning och beslutet om föräldraförsäkringen. Hur
            blev det? Ni fick inga applåder på den punkten.
          </note>
          <note>
            Jag anklagar inte er för att ni nu har ställt in er i ledet bakom
            Centern när det gäller att reformera transfereringssystemen. Jag
            tycker att det har skett en tillnyktring på den punkten och hoppas
            att ni fortsätter att stå fast vid den, så att ni inte sprider
            oro och skapar instabilitet i den politiska debatten.
          </note>
          <note>
            Herr talman! Det var ishockeyfinal i söndags. En del får sitta
            i omklädningsrummet, en del på avbytarbänken och en del får spela.
            Jag tycker att
          </note>
          <note>
            Göran Persson passar i omklädningsrummet. Han passar ännu inte
            för avbytarbänken, och han passar definitivt inte som spelare.
            Jag tycker att han bör agera åskådare ytterligare en tid.
          </note>
          <note type="speaker">
            Anf. 72 IAN WACHTMEISTER (nyd)
          </note>
          <note>
            replik:
          </note>
          <note>
            Herr talman! Jag vet inte var jag platsar i ishockeylaget, i
            omklädningsrummet kanske.
          </note>
          <note>
            Vi skall ta itu med helheten, sade P-O Eriksson i finansutskottet.
            Detta kan inte nog understrykas.
          </note>
          <note>
            För det första har jag här ställt förslaget och frågan, och jag
            upprepar den: Vore det inte rimligt att detta finansutskott tar
            sitt ansvar och lägger upp ett program som skapar budgetbalans
            inom en konjunkturcykel, dvs. på fyra år? Vore det inte rimligt
            att ett sådant finansutskott skulle kunna komma fram till besparingar
            på 30 miljarder när statsskulden nu galopperar?
          </note>
          <note>
            Det behövs besparingar sade t.o.m. den franska revolutionens
            utsände, herr Bäckström, visserligen utan att Schyman visste om
            det, men i alla fall. Alla vet att det behövs besparingar.
          </note>
          <note>
            Min fråga till P-O Eriksson: Vilka besparingar kan han tänka
            sig utöver de som ju i det närmaste inte finns längre? Är det
            inga alls? Anser han att det här grejar sig av sig själv?
          </note>
          <note>
            Nästa fråga: Hur är det med organisationsstödet, denna alltmer
            skandalomsusade verksamhet? Den är ju sjuk. Vad säger han som
            övergripande ansvarig om den?
          </note>
          <note>
            P-O Eriksson är mycket nöjd med saneringsprogrammet och dess
            81 miljarder kronor.
          </note>
          <note>
            Men under regeringens sanering ökar statsskulden från 1 000 till
            2 000 miljarder kronor under de fyra närmaste åren. Så ni får
            nog kalla det för något annat än saneringsprogram. Programmet
            har ju visat sig inte räcka. Var finns då det utskott, om det
            inte skall vara finansutskottet, som skall göra någonting åt detta
            som räcker? Jag påstår, herr talman, att det man har gjort inte
            räcker.
          </note>
          <note>
            Herr talman! Jag är beredd att slå vad om detta, inte med talmannen
            utan med herr Eriksson.
          </note>
          <note type="speaker">
            Anf. 73 PER-OLA ERIKSSON (c) replik:
          </note>
          <note>
            Herr talman! Ian Wachtmeister undrade var han hör hemma i ishockeylaget.
            Detta kan han själv bäst svara på, men det har ibland funnits
            anledning att utvisa honom till utvisningsbåset efter det att
            han gjort en och annan votering här i riksdagen.
          </note>
          <note>
            Om jag har förstått rätt kommer Ian Wachtmeister att i en inte
            alltför avlägsen framtid sitta på åskådarläktaren som kommentator
            för politiken.
          </note>
          <note>
            Visserligen sade han i sitt inledningsanförande att han skulle
            springa med banderoller här i kulverten.
          </note>
          <note>
            Jag vet inte vad som kommer att stå på banderollerna. Ännu finns
            det väl möjlighet att ha texten: Det är jag som styr i Ny demokrati.
            Men det finns ju alltid en risk att det efter en banderoll med
            en sådan text kommer en banderoll som bärs av
          </note>
          <note>
            Bert Karlsson med texten: Avsätt Ian!
          </note>
          <note>
            Frågan om finansutskottets roll, som Ian
          </note>
          <note>
            Wachtmeister tog upp, tycker jag är både viktig och intressant.
            Men som Ian Wachtmeister känner till föreligger nu ett förslag
            här i riksdagen om att reformera budgetarbetet och att finansutskottet
            får ett övergripande ansvar för att skapa budgetramar.
          </note>
          <note>
            De förslag som har diskuterats, inte minst i finansutskottet
            där Ian Wachtmeister själv ingår, är att ge ramar till varje utskott
            som sedan riksdagen fastställer efter prövning i finansutskottet.
            Varje utskott får sedan hålla sig till ramarna. Jag tror att det
            är viktigt för att strama upp budgetprocessen, annars finns det
            risk för vilken regering som helst att möta nederlag i olika utskott.
            Det är betydligt lättare för utskotten att komma med förslag till
            utgifter än besparingar.
          </note>
          <note>
            När det gäller förslag till besparingar är saneringsprogrammet
            ambitiöst. Vi har i finansutskottets majoritetstext sagt att om
            ytterligare åtgärder behövs så finns det inget som hindrar det.
            Vi tycker tvärtom att det finns anledning att snabba upp besparingarna,
            i synnerhet när konjunkturen vänder och utrymme skapas för detta.
            Det finns många områden som man med fördel kan titta på. Jag skall
            i dag inte, herr Wachtmeister, avslöja mina olika recept på den
            punkten. Tids nog kan vi återkomma i frågan.
          </note>
          <note type="speaker">
            Anf. 74 IAN WACHTMEISTER (nyd)
          </note>
          <note>
            replik:
          </note>
          <note>
            Herr talman! Jag tackar för platsen i utvisningsbåset.
          </note>
          <note>
            Jag skulle springa omkring med banderoller i kulverten. Nej,
            vad jag försökte säga var att ni kommer att springa omkring i
            kulverten och inte visa er för folk. Jag brukar faktiskt röra
            mig ovanpå kulverten i friska luften.
          </note>
          <note>
            Till frågan om var Bert Karlsson befinner sig är ett säkert;
            här befinner han sig sällan.
          </note>
          <note>
            Med de frågor jag ställde menade jag inte organisatoriska frågor,
            exempelvis att finansutskottet delar ut uppgifter eller liknande,
            utan initiativ och åtgärder i en situation där man kan se att
            de propåer som kommer från regeringen inte håller. Vad jag konkret
            frågade om var detta med 30 miljarder ytterligare för att få balans
            över en konjunkturcykel, och jag frågade hur P-O
          </note>
          <note>
            Eriksson ställer sig till organisationsstödet som sprids ut på
            det mest förfärliga sätt. Det är en fråga som kommer att pysa
            och jäsa tills konservburken exploderar rakt i ansiktet på många
            av er här. Jag vill gärna ha ett svar rakt på sak.
          </note>
          <note type="speaker">
            Anf. 75 PER-OLA ERIKSSON (c) replik:
          </note>
          <note>
            Herr talman! Jag vill börja med att instämma i Ian
          </note>
          <note>
            Wachtmeisters konstaterande att Bert Karlsson sällan befinner
            sig i kammaren. Men nu är det inte han utan svensk ekonomi som
            är huvudämnet för dagens debatt.
          </note>
          <note>
            Jag skall svara konkret och direkt på de frågor som
          </note>
          <note>
            Ian Wachtmeister tog upp i slutet av sitt inlägg, nämligen organisationsstöd
            och den typen av besparingar.
          </note>
          <note>
            Det är viktigt att i en demokrati ha starka folkrörelser, starka
            ungdomsorganisationer, starka idrottsrörelser och ett ordentligt
            fungerande föreningsliv som skapar engagemang och som får in ungdomar
            i föreningsverksamheten. Det fungerar fostrande i en demokrati
            och det skapar engagemang. Vi vet också att många människor har
            fått sin första skolning i olika organisationer --
          </note>
          <note>
            många i ungdomsorganisationer, ideella och politiska organisationer
            etc.
          </note>
          <note>
            Jag tror att det vore farligt att i första hand ge sig på den
            typen av organisationer när man ska spara.
          </note>
          <note>
            Det finns i så fall andra områden som man i första hand kan göra
            besparingar på. Det finns förslag här i riksdagen som innebär
            ett naggande i kanten också på den typen av organisationer genom
            ändrade utbetalningsrutiner osv. Det är ändå viktigt att komma
            ihåg att ungdomsorganisationer och ideella organisationer är viktiga
            i en levande demokrati. Det vore synd om de inte fick goda ekonomiska
            förutsättningar att arbeta.
          </note>
          <note>
            Sedan finns det många andra områden som vi kan spara på. Jag
            har pekat ut dem i saneringsprogrammet. De räcker en bra bit på
            vägen. Men när det gäller områden som kan bli föremål för besparingar
            prövar vi förstås sakligt alla förslag som kommer från de politiska
            partierna.
          </note>
          <note type="speaker">
            Anf. 76 LARS BÄCKSTRÖM (v) replik:
          </note>
          <note>
            Herr talman! Jag vill ställa fyra frågor till Per-Ola
          </note>
          <note>
            Eriksson. Den första frågan, som gäller EU-
          </note>
          <note>
            bidraget, EU-skatten, är väldigt kort och rak: Hur mycket skall
            Sverige betala år 2000, och hur skall detta finansieras? Jag tänker
            på statsbudgeteffekten. Det är kanske inte enkelt att besvara
            den frågan, men den är enkel att förstå.
          </note>
          <note>
            Den andra frågan gäller finansutskottets betänkande, där majoriteten
            beskriver oppositionens politik. Ni i majoriteten har varit elaka
            mot Socialdemokraterna. Kammarens ledamöter kan själva läsa på
            s. 56 och 57, där det sägs tämligen elaka ord om Socialdemokraterna.
          </note>
          <note>
            Men om oss vänsterpartister sägs det inga elaka ord när det gäller
            beskrivningen av budgeteffekterna på saldot. Det kan bero på olika
            saker. Det beror inte på att ni tycker att vi har bra förslag,
            men det kan bero på att vi har räknat rätt. Det kan bero på att
            ni har glömt att kontrollräkna eller något annat. Jag tror att
            det beror på att vi har räknat rätt och att vårt angivna budgetsaldo
            stämmer med god politisk bokföringssed. Har Per-Ola Eriksson några
            andra tankar om denna fråga? Har vi i Vänsterpartiet räknat rätt?
            Det är en sak som det kunde vara intressant att utröna i denna
            debatt.
          </note>
          <note>
            Den tredje fråga som jag vill ställa till Per-Ola
          </note>
          <note>
            Eriksson lyder: Vad är falska jobb? Per-Ola
          </note>
          <note>
            Eriksson talade gång på gång om riktiga jobb. Det vore bra om
            vi kunde reda ut vad som är falska jobb, så att vi kan identifiera
            de jobb som vi inte skall ha.
          </note>
          <note>
            Per-Ola Eriksson sade att allt går bra i Sverige och använde
            idrottstermer. Då slår det mig: Varför går det bra i Sverige?
            Jo, det beror på devalveringen.
          </note>
          <note>
            Jag tänker åter på hockeylandslaget. Vi gjorde rätt fast allting
            gick snett. Devalveringen gick ju snett.
          </note>
          <note>
            För att tala i idrottstermer har ju Sverige gång på gång använt
            sig av doping. Gång på gång tar man till en rejäl devalveringskur.
            Men skulle det ske en kontroll, skulle vi -- ursäkta uttrycket,
            herr talman -- gå torsk på detta. Det anses inte lagligt i den
            internationella ekonomin att ständigt blodbota sig eller ta anabola
            devalveringspiller. Men det gjorde ni, och allting gick snett.
            Det bör ni besinna.
          </note>
          <note>
            Det är inte er förtjänst utan era misslyckanden.
          </note>
          <note>
            Det talas om att man skall få fart på småföretagsamheten. Vi
            i Vänsterpartiet vill anslå en miljard till småföretagen. Det
            förslaget avstyrks, för det har man inte råd med. Ni har råd med
            att betala 18 miljarder till EU men inte en miljard till svenska
            småföretag. Ni säger att vi har råd med pengarna till EU, eftersom
            vi får så stora bidrag från EU till småföretagen. Men varför inte
            ge en miljard direkt till småföretagen, vilket vi har föreslagit,
            i stället för att gå omvägen över Bryssel?
          </note>
          <note>
            Man skall inte gå över ån efter vatten.
          </note>
          <note type="speaker">
            Anf. 77 PER-OLA ERIKSSON (c) replik:
          </note>
          <note>
            Herr talman! Jag lyssnar alltid med stort intresse på
          </note>
          <note>
            Lars Bäckström. Han är en rolig debattör. Han är stringent och
            ställer spetsfundiga frågor och använder spetsfundiga formuleringar.
            Jag skall försöka besvara de frågor som Lars Bäckström ställde.
          </note>
          <note>
            Jag kan självfallet för dagen inte exakt ange hur stor avgiften
            till EU år 2000 blir. Jag tror att det är viktigare att se vad
            vi får för den svenska medlemsavgiften. Vi kommer ju med i en
            större marknad. Vi får ett återflöde till regionalpolitiken, till
            jordbruket, till forskningen, till utvecklingen och till infrastruktursatsningarna.
            Premien för detta vill Lars Bäckströms parti inte vara med och
            betala. Kanske Lars Bäckström själv vill vara med?
          </note>
          <note>
            Jag vet inte riktigt var han står i den frågan, men jag vet att
            det finns sådana sympatier också i Gudrun
          </note>
          <note>
            Schymans parti.
          </note>
          <note>
            Lars Bäckström tyckte att vi hade varit elaka mot
          </note>
          <note>
            Socialdemokraterna men snälla mot
          </note>
          <note>
            Vänsterpartiet. Om jag uppfattade debatten riktigt i finansutskottet
            tyckte socialdemokraterna i utskottet att vi hade varit för elaka
            mot
          </note>
          <note>
            Vänsterpartiet. Men vi har tydligen inte varit så elaka att Lars
            Bäckström har tagit illa upp. Vi har gjort nödvändiga påpekanden
            beträffande de förslag som han hade kommit med, t.ex. om inrättande
            av en ny form av de gamla löntagarfonderna. Det var ett typiskt
            vänsterpartistiskt förslag som inte höll tidigare heller.
          </note>
          <note>
            Lars Bäckström talade om doping och devalvering.
          </note>
          <note>
            Men svensk ekonomi har aldrig varit så dopad som under 80-talet.
            Då var det verkligen fråga om överhettning och doping i ekonomin.
            Den fulla avregleringen, utvecklingen på kreditmarknaden, överhettningen
            och koncentrationen fick följder som alla känner till. Höginflationspolitiken
            medförde luft i systemet. När luften sedan gick ur detta system,
            fick vi många problem. Dem lever vi fortfarande med, men vi skall
            komma till rätta med dem.
          </note>
          <note>
            Steg för steg reparerar vi nu Sverige. Vad Centern,
          </note>
          <note>
            Folkpartiet, Moderaterna och kds ägnar sig åt är ett enda stort
            ekonomiskt ROT-program för att reparera, bygga till och förstärka
            efter 80-talet.
          </note>
          <note>
            Men vi bygger också nytt för att möta framtiden med en starkare
            ekonomi.
          </note>
          <note type="speaker">
            Anf. 78 LARS BÄCKSTRÖM (v) replik:
          </note>
          <note>
            Herr talman! Nu förstår jag euforin här i kammaren över EU-avtalet.
            Man vet vad man får, men man har ingen aning om vad det kostar.
            Man är på ett bra kalas. Man har skojigt. Man vet vad man får,
            men kostnaden får man se senare. Jag förstår alltså glädjeeuforin,
            men det blir dock litet kalassjuka dagen efter. Det brukar ju
            bli så.
          </note>
          <note>
            Jag tycker att utskottets majoritet har varit alldeles för hård
            i sin kritik över våra förslag, som jag tycker är utmärkta. Men
            utskottet anför inte till någon del den klassiska kritiken mot
            Vänsterpartiet:
          </note>
          <note>
            Överbud! Däremot får Göran Perssons parti hårda snubbor. Majoriteten
            talar om överbud och felräkningar på punkt efter punkt. Men inte
            på någon punkt säger finansutskottets borgerliga majoritet att
            vi i Vänsterpartiet har räknat fel. Det är bra för oss. Det är
            ett slags indirekt beröm som jag noterar.
          </note>
          <note>
            Per-Ola Eriksson vill ha riktiga jobb. Men vad är då falska jobb?
            Klargör detta för kammaren, annars vet vi inte vad Per-Ola Eriksson
            menar med riktiga jobb. Riktiga jobb har vi i Sveriges småföretag
            och i Sveriges kommuner. Jag vill anslå mer pengar till
          </note>
          <note>
            Sveriges småföretag så att de kan skapa riktiga jobb. Jag vill
            anslå mer pengar till Sveriges kommuner så att de kan skapa riktiga
            jobb.
          </note>
          <note>
            Småföretagen kan producera varor som kan säljas.
          </note>
          <note>
            Då får vi pengar så att vi kan importera. I
          </note>
          <note>
            kommunerna kan man skapa riktiga jobb genom att ta hand om gamla
            och sjuk. Det skulle bli ett bra samhälle. Jag vill anslå 5 miljarder
            till kommunerna. Det säger ni i Centern att vi inte har råd med.
            Jag vill anslå 1 miljard till Sveriges småföretagare. Det säger
            ni i Centern att vi inte har råd med. Men ni har råd med x miljarder
            till EU, eftersom det skulle medföra utveckling. Vi får ju jobb
            för mina 6 miljarder, men det har vi inte råd med. Varför har
            vi råd med att skapa jobb bara via
          </note>
          <note>
            Bryssel? Det är min fråga.
          </note>
          <note>
            Detta är en ekonomisk debatt, men det står helt klart att vi
            när det gäller ekonomin får allt vad vi behöver genom EES-avtalet.
            Vi får även ett annat inflytande, men det är en annan sak. På
            det ekonomiska området får vi alla fördelar och får t.o.m. åka
            gratis en rejäl sträcka. Sedan kan man diskutera om man skall
            göra det, men sådant är läget. Det går inte att förneka.
          </note>
          <note>
            Varför har den borgerliga majoriteten i finansutskottet inte
            råd med att anslå 1 miljard för att utveckla Sveriges småföretag?
            Varför har ni inte råd med att anslå 5 miljarder till Sveriges
            kommuner för att skapa riktiga jobb?
          </note>
          <note type="speaker">
            Anf. 79 PER-OLA ERIKSSON (c) replik:
          </note>
          <note>
            Herr talman! Jag har aldrig talat om falska jobb.
          </note>
          <note>
            Det är en omskrivning som Lars Bäckström debattekniskt ägnar
            sig åt.
          </note>
          <note>
            Riktiga, varaktiga, jobb menar jag är sådana jobb som består
            över tiden. Inget ont sagt om sysselsättningsfrämjande åtgärder
            av olika slag som vi måste ägna oss åt i reparationsarbetet på
            grund av 80-talets ekonomiska politik, men det blir inte någon
            långsiktighet och stabilitet på lång sikt. Jag är glad att höra
            att Lars Bäckström värnar om småföretagen. Det har ju förekommit
            förslag från
          </note>
          <note>
            Vänsterpartiets sida som när det gäller synen på småföretagen
            betytt att man mera instämt i
          </note>
          <note>
            Centerns politik än vad Socialdemokraterna någon gång har gjort.
            Det gäller synen på skatten på arbetande kapital i småföretag.
            Där har
          </note>
          <note>
            Vänsterpartiet instämt. Andra partier i riksdagen var dock inte
            lika insiktsfulla på den punkten.
          </note>
          <note>
            Varför avstyrker vi Vänsterpartiets förslag när det gäller småföretagen?
            Men, Lars Bäckström, om det är något område som verkligen har
            fått nya pengar under den här mandatperioden är det just småföretagen.
            Vi ser till att utvecklingsfonderna kan ha kvar sina pengar --
            pengar som den socialdemokratiska regeringen ville dra in. De
            pengarna ligger alltså kvar som arbetande kapital runt om i landet.
            Vi har också åstadkommit en bättre riskkapitalförsörjning. Dessutom
            har vi inrättat egenkapitalhjälp i form av nyföretagarlån osv.
            Listan skulle kunna göras mycket lång när det gäller kommunerna.
          </note>
          <note>
            Just för att rädda jobben i kommunerna medverkade Centern våren
            1993 till att kommunerna fick 4,2 nya, friska miljarder. Jag noterar
            nu när det gäller kritiken mot Göran
          </note>
          <note>
            Persson och Socialdemokraterna -- där får Lars
          </note>
          <note>
            Bäckström en poäng -- att deras förslag skulle innebära att pengar
            drogs in från kommunerna på grund av att grundavdraget skall återställas.
            Vi har nu gett kommunerna pengar för att de skall kunna ha kvar
            vårdpersonal och för att de skall kunna satsa på skolan, på tryggheten
            för gamla och sjuka osv.
          </note>
          <note>
            Genom initiativ från regeringens sida har
          </note>
          <note>
            Arbetsmarknadsverket nu möjlighet att sluta avtal med kommuner
            och landsting för att höja kompetensen bland de anställda och
            för att se till att uppsägningar skjuts upp som annars kanske
            skulle ha genomförts. Det är faktiskt värt att notera att ytterst
            få människor i landets kommuner och landsting har blivit uppsagda
            under de senaste åren.
          </note>
          <note>
            I flertalet fall har det handlat om s.k. naturlig avgång.
          </note>
          <note type="speaker">
            Anf. 80 LARS TOBISSON (m):
          </note>
          <note>
            Herr talman! Överlägset störst betydelse för
          </note>
          <note>
            Sveriges ekonomiska utveckling under överskådlig tid framöver
            får gårdagens framgång i förhandlingarna beträffande vårt lands
            medlemskap i den europeiska unionen. När jag gör denna bedömning
            är det inte mjölkkvotens storlek eller det regionala stödet till
            Norrland som jag tänker på. I stället tänker jag på den klarsignal
            som det innebär för Sverige att fullt ut delta i det europeiska
            samarbetet. Den i sin tur kommer att fungera som en signal för
            företagare -- här hemma och utomlands -- när det gäller att utnyttja
            det gynnsamma näringsklimat som den borgerliga regeringen har
            skapat och att förlägga investeringar på svensk botten. Den investeringsökning
            som väntas bli följden är många gånger mera värd än det nettobidrag
            som Sverige får betala till EU.
          </note>
          <note>
            Att omsätta det förbättrade ekonomiska sparandet i investeringar
            är just vad som behövs för att de nya företag och de nya jobb
            skall komma till stånd som krävs för att vi skall få bukt med
            arbetslösheten.
          </note>
          <note>
            Det går inte längre att bygga ut den offentliga sektorn eller
            att med offentliga subventioner driva fram en expansion i skyddade
            branscher. Framför allt duger inte det gamla socialdemokratiska
            receptet att höja skatter och att styra näringslivet med bidrag
            och regleringar.
          </note>
          <note>
            Med hänsyn till Europafrågans stora vikt för
          </note>
          <note>
            Sveriges framtid som industri- och välfärdsnation är
          </note>
          <note>
            Göran Persson påfallande ointresserad. Jag har tidigare påpekat
            att han ägnar detta ämne ett minimalt utrymme vid sina framträdanden
            i denna kammare. Likadant var det med hans anförande här i dag.
          </note>
          <note>
            Än mera märkligt och karakteristiskt är att Göran
          </note>
          <note>
            Persson inte var med när vi samlades här i kammaren i morse kl.
            09.00 för en diskussion om och en manifestation kring det uppnådda
            EU-
          </note>
          <note>
            avtalet. Han kan knappast skylla på tvingande engagemang annorstädes.
            Han skulle ju själv ha stått här kl. 09.00 och ha talat inför
            en möjligen mindre välfylld kammare än den som han några timmar
            senare mötte.
          </note>
          <note>
            Göran Perssons tomma bänk vid EU-
          </note>
          <note>
            presentationen får -- vare sig det var avsikten eller ej -- karaktären
            av demonstrativ frånvaro. Efter någon inledande pliktskyldig fras
            om enigheten kring EU-avtalet övergick Göran Persson till att
            tala om efterkrigstidens största ekonomiskpolitiska misslyckande
            -- det nyliberala systemskiftet, som han kallar det. Det spårar
            han tillbaka till programmet Ny start för Sverige.
          </note>
          <note>
            Jag vill då bara påminna om att det första, det viktigaste och
            det högst prioriterade kravet i nämnda program var just att Sverige
            skulle bli medlem i vad som då hette EG. Det är någonting som
            vi inom ramen för detta tydligen nyliberala systemskifte tycks
            vara överens om att genomföra, även om Göran Persson inte precis
            lägger på så många kol i det arbetet. Jag har ännu inte hört
          </note>
          <note>
            Göran Persson säga någonting om att han tror att det här får
            betydelse för Sveriges ekonomiska utveckling. Det vore skönt om
            han i alla fall ägnade så många ord åt detta.
          </note>
          <note>
            I stället bjuder oss socialdemokraternas demagogiske talesman
            på vänsterpopulistiska betraktelser av tillbakablickande karaktär.
            Men tror verkligen Göran Persson innerst inne att traditionell
            socialdemokratisk högskattepolitik och mer av statlig styrning
            är rätta sättet att lösa
          </note>
          <note>
            Sveriges problem? Det borde vara uppenbart att den politik som
            förde oss in i krisen inte kommer att kunna föra oss ut ur den.
          </note>
          <note>
            Lika uppenbart är det att det var den dåvarande socialdemokratiska
            regeringens ekonomiskpolitiska felgrepp under 1980-talet som orsakade
            djupet i den långvariga nedgång som brutits. Nu har det börjat
            vända uppåt igen. Industriländernas samarbetsorgan OECD skrev
            i sin Sverigerapport nyligen att misstagen då bäddade för problemen
            sedan dess. Jag får kanske påminna om att det var
          </note>
          <note>
            Kjell-Olof Feldt som medan han ännu var finansminister varnade
            för att misslyckandet med inflationsbekämpningen måste leda till
            ett
          </note>
          <note>
            ''arbetslöshetens stålbad''.
          </note>
          <note>
            Sedan den borgerliga regeringen lagt om politiken i produktionsstimulerande
            och arbetsbefrämjande riktning talar nu prognoserna samfällt om
            ljusare tider. Orderingången ökar starkt. Utrikeshandeln går med
            stort överskott, och även hemmamarknaden visar tecken på tillkvicknande.
          </note>
          <note>
            Konkurserna och varslen blir färre och de lediga platserna fler.
          </note>
          <note>
            Förbättringen beträffande de ekonomiska utsikterna går inte att
            bestrida. Enligt
          </note>
          <note>
            Socialdemokraterna sker uppgången trots, inte tack vare, regeringens
            politik. Är det kanske så att de anonyma marknadskrafterna hotar
            att spoliera det planerade valbudskapet om regeringens oförmåga
            på det ekonomiska området? Att döma av den snabba och smärtfria
            behandlingen av finansplanen i utskottet verkar Socialdemokraterna
            i alla fall ha övergett den angreppsvinkeln. Göran
          </note>
          <note>
            Persson dök ju själv inte upp vid utskottsbordet förrän vid själva
            slutjusteringen.
          </note>
          <note>
            Han gav förklaringen till detta när han antydde att man egentligen
            inte hoppas på framgång i finansutskottet. Man satsar i stället
            på
          </note>
          <note>
            ''utgiftsutskotten''. Där drar man sig inte -- trots vad Göran
            Persson sade när han betecknade Ny demokrati som ett utpräglat
            högerparti -- för samarbete med Nydemokraterna.
          </note>
          <note>
            Litet senare i dag skall vi behandla kulturutskottets betänkande
            nr 14, Stöd till trossamfund m.m. Jag måste säga att det var med
            en viss förvåning som jag konstaterade att det har bildats en
            ohelig allians i utskottet mellan socialdemokrater och nydemokrater.
            De har bildat en majoritet för en skrivning på ett område som
            man möjligen kunde föreställa sig låg regeringen litet närmare
            med hänsyn till att kds ingår i regeringen.
          </note>
          <note>
            När man studerar betänkandet litet närmare finner man att framställda
            yrkande går tillbaka till en socialdemokratisk partimotion. Det
            handlar om 13
          </note>
          <note>
            miljoner kronor extra till byggande av lokaler. Till bostads-ROT,
            kommunal-ROT och miljö-ROT
          </note>
          <note>
            skall det också fogas kyrko-ROT. Det är märkligt på många sätt.
            Jag vänder mig nu till nydemokraterna. Efter att ha hört dessa
            långa föreläsningar i dag och tidigare om farorna och de fruktansvärda
            följderna av det stora organisationsstödet kan vi alltså konstatera
            att Ny demokrati i kulturutskottet förenar sig med
          </note>
          <note>
            Socialdemokraterna om ytterligare 13 miljoner till samfunden.
          </note>
          <note>
            Den här bilden har sina poänger. Jag kan tillägga att regeringen
            torde klara den ekonomiska politiken och undvika den ökade utgiften
            därför att
          </note>
          <note>
            Vänsterpartiet har markerat att man ansluter sig till de borgerliga
            reservanterna, kanske i grunden mer trogen sin åskådning.
          </note>
          <note>
            I stället för att analysera och diskutera den ekonomiska utvecklingen
            och den ekonomiska politiken skjuter oppositionen nu in sig på
            den eftersläpande faktor som arbetslösheten alltid utgör i ett
            uppgångsskede. Gång på gång upprepar socialdemokraterna att arbetslösheten
            är regeringens fel och att regeringen gör för lite åt den. Själva
            rekommenderar de -- förutom klassisk skattehöjnings- och regleringspolitik
            --
          </note>
          <note>
            stimulansåtgärder av olika slag. Tillfällig momssänkning har
            visserligen fått utmönstras ur arsenalen, men så snart det hotar
            att bli pengar över på något utgiftsanslag i statsbudgeten måste
            de spenderas på något annat ändamål som tros ge sysselsättning.
          </note>
          <note>
            Jag är rädd att de satsningar som nu påyrkas från många håll
            i form av ROT-program, nu senast kyrko-ROT, åtgärder för att undvika
            uppsägning av kommunalanställda m.m. kan komma att motverka sitt
            syfte. Det är inget onaturligt att AMS-anslagen, på samma sätt
            som de överskreds när ekonomin försvagades, när den blev sämre
            än väntat, inte förbrukas fullt ut när utvecklingen går i rätt
            riktning. Risken är stor att de insatser som nu diskuteras mest
            kommer att fungera som extra statsbidrag till kommunal verksamhet
            och därmed motverka den nödvändiga strukturförändringen inom denna
            sektor.
          </note>
          <note>
            Den även från sysselsättningssynpunkt bästa användningen av överblivna
            anslagsmedel är enligt min mening att låta dem förstärka den krympning
            av budgetunderskottet som nu pågår och som faktiskt går snabbare
            än vad som förutsetts.
          </note>
          <note>
            Därmed skulle förtroendet för den ekonomiska politiken stärkas,
            kronans värde stiga och räntan kunna sänkas. Det är onekligen
            ett oroande tecken att -- trots att inflationen också den tycks
            underträffa prognoserna -- den långa räntan på sistone har visat
            en stigande tendens. Jag är förvånad över att ingen har kommenterat
            detta i dag. Det är dock en ekonomisk-politisk debatt.
          </note>
          <note>
            Avkastningskurvan har förskjutits uppåt, särskilt i sin högra
            del. Detta kan visserligen åtminstone till en del skyllas på internationella
            faktorer, som den amerikanska centralbankens höjning av den korta
            räntan för en månad sedan och upprevideringen senast i går av
            den redan höga tillväxtsiffran i USA
          </note>
          <note>
            för fjärde kvartalet 1993, något som har fått inte minst de långa
            räntorna att gå kraftigt uppåt på marknaderna i dag, både i Sverige
            och ute i världen.
          </note>
          <note>
            Men vi kan ändå påverka detta här i Sverige.
          </note>
          <note>
            Tydligare tecken på att svenska politiker i allmänhet -- alltså
            även på oppositionssidan -- är medvetna om nödvändigheten att
            minska det stora offentliga upplåningsbehovet genom utgiftsbesparingar
            skulle betyda åtskilligt för att nedbringa dagens höga realränta.
            Och lägre räntor betyder i sin tur mer för tillkomsten av nya,
            riktiga jobb än alla de AMS-åtgärder som tänkas kan.
          </note>
          <note>
            Lägre räntor spelar likaledes större roll för investeringsviljan
            än olika tillfälliga manipulationer av den skattemässiga avskrivningsrätten.
            I den allmänpolitiska debatten påpekade jag att näringslivets
            investeringar förutses växa med ca
          </note>
          <note>
            10 % och industrins med ca 20 % i år och nästa år --
          </note>
          <note>
            detta utan någon rätt till direktavskrivning. Sedan dess har
            rapporter influtit om en än snabbare uppgång i verkstadsindustrins
            maskininvesteringar -- 30--40 % i år. Att då medge extra avskrivningsrätt
            för sådana investeringar just nu skulle bara betyda att man beviljar
            en tillfällig likviditetsförstärkning åt företag som ändå har
            det väl förspänt. Och det skulle väl i och för sig kunna passera,
            om det inte vore för att resultatet blir en kraftig -- om än tillfällig
            -- budgetförsvagning just nu, när de finansiella marknaderna söker
            efter signaler om motsatsen. Återigen alltså ett fall där en tilltänkt
            stimulansåtgärd tenderar att motverka sitt syfte.
          </note>
          <note>
            Herr talman! Den svenska ekonomin befinner sig nu i ett skede
            där den utvecklas bäst om den lämnas i fred inom de ramar som
            regeringen har dragit upp med sin politik. Det är ett klassiskt
            fel att fortsätta med stimulansåtgärder även efter det att återhämtningen
            inletts och därmed framkalla en överhettning som leder till begränsande
            ingripanden tidigare än vad som annars hade varit nödvändigt.
            Den dag kommer ändå tids nog, då korrigerande åtgärder behöver
            sättas in i restriktiv riktning. Men vi kan skjuta den tidpunkten
            på framtiden genom att inrikta den ekonomiska politiken på att
            avhjälpa de strukturproblem som ännu kvarstår i viktiga avseenden.
          </note>
          <note>
            I dagens läge är dessutom ekonomisk psykologi långt mera verkningsfull
            än social ingenjörskonst.
          </note>
          <note>
            Vi vet redan att medborgarna är mer optimistiska än någon gång
            tidigare under de senaste 20 åren vad beträffar både landets ekonomi
            och den egna. Vad som nu behövs för att beslutsfattarna i näringslivet
            skall övergå från ord till handling är besked på två viktiga punkter.
            Det ena gäller Sveriges medlemskap i EU. Det räcker då inte med
            ett avtal i Bryssel, det behövs också en snabb folkomröstning
            med ett positivt utfall. Det andra handlar om landets politiska
            utveckling. Ju förr det står klart att det inte blir någon socialdemokratisk
            valseger med åtföljande skattehöjningar på sparande och företagande
            samt stopp för privatisering och avreglering, desto snabbare får
            vi den starka framtidstro i svenskt näringsliv som behövs för
            satsningar på nya företag och nya jobb.
          </note>
          <note>
            Jag har, herr talman, inget annat yrkande än bifall till finansutskottets
            hemställan i betänkande nr 10.
          </note>
          <note type="speaker">
            Anf. 81 GÖRAN PERSSON (s) replik:
          </note>
          <note>
            Herr talman! Lars Tobisson har fått problem. Vi som hörde honom
            för en månad sedan här i kammaren lyssnade till en person som
            var jublande glad och beskrev allt i rosenrött. I dag har han
            sansat sig något och är så desorienterad om utvecklingen att han
            använder huvuddelen av sitt anförande till att diskutera ett ROT-program
            för kyrkan i storleksordningen 13 miljoner kronor. Det säger en
            del om Moderaternas situation och om
          </note>
          <note>
            Lars Tobissons ställning.
          </note>
          <note>
            Inte blir det bättre av att han försöker ta EU-frågan som någonting
            som skulle vara speciellt till fördel för Moderaterna i den partipolitiska
            debatten. Han nämnde något som stod i skriften Ny start för
          </note>
          <note>
            Sverige. Det var inte kontroversiellt. Den socialdemokratiska
            regeringen hade lämnat in en ansökan om medlemskap. När Lars Tobisson
            plitade ned de formuleringarna var jobbet redan gjort.
          </note>
          <note>
            Nu skall vi socialdemokrater som är engagerade för ett medlemskap
            se till att vi får ett ja också i folkomröstningen. Det här har
            jag sagt förut och det säger jag också i dag: I den kampanjen
            är Lars
          </note>
          <note>
            Tobisson en belastning, ett av de största hoten mot ett svenskt
            medlemskap, en tillgång för nejkampanjen. Att sätta likhetstecken
            mellan Lars
          </note>
          <note>
            Tobissons ensidiga lovsång av den samhällsutveckling som nyliberalismen
            står för och ett EU-medlemskap är att begära ett svenskt nej i
            folkomröstningen. Om Lars Tobisson skall göra en insats i den
            kampanjen, skall han hålla sig inom de moderata partiföreningarna
            och försöka att låta oss andra, som träffar en folkmajoritet och
            en folkopinion som är skeptisk, förklara varför det är nödvändigt
            med ett svenskt medlemskap. Det är min fasta övertygelse.
          </note>
          <note type="speaker">
            Anf. 82 LARS TOBISSON (m) replik:
          </note>
          <note>
            Herr talman! Det var inte mycket till replik, Göran
          </note>
          <note>
            Persson. Att påstå att jag ägnade huvuddelen av mitt anförande
            åt ett utgiftsanslag som föreslås gå till trossamfunden var väl
            att ta i. Men jag tycker att det förtjänar en plats här.
          </note>
          <note>
            Det är betecknande. När Göran Persson med emfas förklarar sig
            helt fri från beröring med Ny demokrati innebär det inte att man
            i utskotten gör upp så fort man kan få gehör för förslag om ökade
            utgifter. Detta är då någonting som inte behöver passera finansutskottet.
          </note>
          <note>
            Vad som pågår i många utskott -- kanske kulturutskottet är det
            viktigaste exemplet på det --
          </note>
          <note>
            understryker verkligen betydelsen av att man får en mer sammanhållen
            budgetprövning här i riksdagen.
          </note>
          <note>
            Annars blir det en utveckling som möjligen kan glädja utgiftshungriga
            socialdemokrater. Hur det skall gå ihop med predikan från andra
            håll -- som
          </note>
          <note>
            Göran Persson ibland kan bekänna sig till -- om att vi skall
            reducera budgetunderskottet förstår jag inte.
          </note>
          <note>
            Angriper man Ny start för Sverige för att vara genomgående nyliberalt
            är man ute på fel håll. Ny start för Sverige är, som jag har påpekat,
            första programpunkten för medlemskap i EG. Jag kommer att göra
            de insatser jag kan för att se till att det också blir ett ja
            i folkomröstningen. Jag begär inte annat av Göran Persson än att
            han gör detsamma. Tyvärr är det parti han företräder inställt
            på att inte satsa sitt partis resurser, om nu
          </note>
          <note>
            Göran Persson räknar sig till dessa, på kampanjen inför folkomröstningen.
            Det tycker jag är synd, för det är ett gott syfte även om det
            var den viktigaste punkten i Ny start för Sverige.
          </note>
          <note type="speaker">
            Anf. 83 GÖRAN PERSSON (s) replik:
          </note>
          <note>
            Herr talman! Det var intressant att få bekräftat att
          </note>
          <note>
            Ny start för Sverige var ett nyliberalt dokument.
          </note>
          <note>
            Det har vi sagt länge, och det var bra att också Lars
          </note>
          <note>
            Tobisson sade det.
          </note>
          <note>
            Det fanns en annan tråd i hans anförande. Vi har klarat av frågan
            om kyrko-ROT och Tobissons partipolitiserande kring EU. Vi kan
            lägga det åt sidan och ta upp det andra, den reala ekonomins utveckling.
            Herr Tobisson kanske inte riktigt förstår allvaret i situationen.
            Som ledande borgerlig politiker i riksdagens finansutskott talar
            han om att budgetunderskottet nu sjunker och att de prognoser
            vi nu har fått är bättre. Men det beror på att staten säljer ut
            sin egendom. Det är därför som saldot har blivit bättre. När Lars
            Tobisson så vårdslöst hanterar statens ekonomiska ställning, reagerar
            de som bedömer Sverige.
          </note>
          <note>
            Den här veckans allvarliga händelse var att
          </note>
          <note>
            Statshypotek fick en förändrad rating, utöver dagens utomordentligt
            allvarliga men förhoppningsvis tillfälliga händelser på marknaden.
          </note>
          <note>
            Statshypotek fick av internationella bedömare betyget A -, ett
            statshypotek som har en statlig garanti i botten. Varför gör dessa
            internationella bedömare en sådan förändring? Ja, man tycker att
            den samhällsekonomiska utvecklingen i Sverige inte är tillfredsställande.
            Och då hör man den ledande borgerliga representanten i riksdagen
            tala om att det nu har vänt och att det går åt rätt håll.
          </note>
          <note>
            Alla kan av siffrorna se att det inte gör det. Vad skall man
            då tro om vårt arma land, detta fina land som faktiskt rimligen
            är värt någonting bättre? Det är det spektaklet Lars Tobisson
            bidrar till mer än någon annan i denna kammare. Därför är han
            också i den meningen en belastning för den ekonomiska politiken.
          </note>
          <note type="speaker">
            Anf. 84 LARS TOBISSON (m) replik:
          </note>
          <note>
            Herr talman! Lars Bäckström frågade tidigare varför vi möjligen
            kan behandla
          </note>
          <note>
            Socialdemokraternas budgetalternativ annorlunda än Vänsterpartiets.
            En förklaring till detta är i så fall den förljugenhet med vilken
          </note>
          <note>
            Socialdemokraterna uppträder. De försöker göra gällande att man
            sparar mera trots att man blåser på med utgifter och lägger på
            en del begränsade skattehöjningar, som är sådana att de definitivt
            kommer att knäcka landets ekonomiska utveckling.
          </note>
          <note>
            Förklaringen till sjunkande budgetunderskott skulle enligt dem
            vara privatiseringar. Det är alldeles gripet ur luften. Så är
            det inte. De har varit medkalkylerade tidigare. Det intressanta
            är att när
          </note>
          <note>
            Socialdemokraterna vill privatisera Atle och Bure då räknas det
            in i det socialdemokratiska budgetalternativet. Därmed räknar
            man inte bort den post som finns för privatiseringen av t.ex.
            Assi
          </note>
          <note>
            Domän i det av regeringen framlagda budgetförslaget. Det är sådana
            här svagheter i er budgetpolitik som markerar att ni inte förstår
            ekonomisk politik.
          </note>
          <note>
            När Göran Persson talar om oron på marknaden vill jag gärna fråga
            honom: Vad menar Göran
          </note>
          <note>
            Persson med sitt tal om djärvare penningpolitik?
          </note>
          <note>
            Det skall väl tolkas att man mer kraftfullt skall sänka den korta
            räntan. Något överraskande sänkte Riksbanken den korta räntan
            för en tid sedan. Men det hjälper inte, det innebar inte att man
            kan kontrollera den långa räntan. Den hade redan då börjat stiga
            och har gått upp de senaste dagarna. Det leder till höjda boräntor.
            Det är betydligt allvarligare än förändringar i
          </note>
          <note>
            Statshypoteks rating. Den var förutsedd -- jag sitter själv i
            Statshypoteks styrelse -- beroende på de svagheter som vi för
            närvarande har på bostadskreditområdet.
          </note>
          <note>
            Vad vill Göran Persson göra -- braka på fler räntesänkningar
            som bergsäkert ytterligare försvagar kronan och driver de långa
            räntorna, bostadsräntorna i höjden? Det kan väl aldrig vara meningen?
            Det är återigen floskler som man drar till med därför att man
            tror att det låter bra och verkar imponerande. Det tycker jag
            är beklagligt.
          </note>
          <note>
            Jag vet att Göran Persson inte har någon möjlighet att svara
            nu, men jag skulle bra gärna vilja höra hans inställning till
            det jag anser vara nyckelfrågan för trovärdigheten för den ekonomiska
            politiken och för en konsekvent men kanske inte alltid så djärv
            penningpolitik, nämligen frågan om
          </note>
          <note>
            Riksbankens självständiga ställning. Där har ni socialdemokrater
            tyvärr blockerat den reform som vi kommer att få genomföra om
            vi skall klara den ekonomiska politiken i framtiden.
          </note>
          <note type="speaker">
            Anf. 85 LARS BÄCKSTRÖM (v) replik:
          </note>
          <note>
            Herr talman! Lars Tobisson var väldigt glad över
          </note>
          <note>
            EU-avtalet. Det skulle innebära en stor öppning för
          </note>
          <note>
            Sveriges ekonomi. Det är säkert sant att det var huvudpunkten
            i Ny start för Sverige. Jag kan kanske förstå varför det gått
            så dåligt i ekonomin:
          </note>
          <note>
            det är först nu avtalet är i hamn. Men det avtalet påverkar inte
            Sveriges reala ekonomi mer än EES-
          </note>
          <note>
            avtalet. Medlemskap i sig är av ringa eller av ingen betydelse
            i förhållande till EES-avtalet. Men, herr
          </note>
          <note>
            Tobisson, för medlemskap betalar vi en mycket hög avgift, en
            mycket hög skatt. Hur mycket, Lars
          </note>
          <note>
            Tobisson, kommer Sverige att betala år 2000? Hur skall detta
            finansieras? Det är en rak, konkret fråga till en EU-anhängare.
          </note>
          <note>
            Sedan säger herr Tobisson att oppositionen vill förbruka varje
            konto som inte är förbrukat. Nu råkar det finnas litet pengar
            över på AMS-anslaget på grund av att konjunkturen vände. Det är
            inte därför det finns pengar över på AMS. Man har pengar över
            på grund av att människor nu hellre tar kontantstöd och går på
            ALU än på arbetsmarknadsutbildningarna. Man har ju skurit ned
            ersättningarna i utbildningarna. Det är därför det blir pengar
            över på vissa konton. Det är på grund av en av era incitamentsfrämjande
            åtgärder.
          </note>
          <note>
            Lars Tobisson säger att svenskarna nu tycker att de har fått
            det bättre. De svenskar jag träffar säger inte det. De klagar.
            Jag funderar då varför de klagar, har de fått det så mycket sämre?
            De flesta är inte sjuka, de flesta är inte arbetslösa. Ändå tycker
            många människor att de har fått det sämre. Vad kan det bero på?
            Reallönerna går ju hyfsat upp med tanke på den låga inflationen.
            Ändå tycker folk att de har fått det sämre under er regeringsperiod.
          </note>
          <note>
            Det beror på skattehöjningar, Lars Tobisson. Det är skattehöjningarna
            på arbete, på löneinkomster som gör att folk upplever att de har
            fått mindre att handla för. Ni har ju sänkt skatten på kapital
            och höjt den på arbete. Ni har inte alls klarat av att sänka skatterna,
            Lars Tobisson. Det kan Lars
          </note>
          <note>
            Tobisson vara besviken över, men faktum är att ni inte sänkt
            några skatter under de år ni har suttit i regering. Ni har bara
            fördelat om skatterna. Det är ett dystert bokslut, men det är
            sanningen. Svara på frågan.
          </note>
          <note>
            Lars Tobisson beklagar att vi vill ha ROT. Det vill vi absolut
            ha för att rädda produktionskapaciteten, som hotar att slås ut.
            Det byggs för få bostäder nu.
          </note>
          <note>
            Byggsektorn går rätt ner. Då behövs insatser. Vi kommer att behöva
            en byggindustri även när konjunkturerna vänder. Något måste vi
            kunna sätta in för att bevara riktiga jobb för framtiden.
          </note>
          <note type="speaker">
            Anf. 86 LARS TOBISSON (m) replik:
          </note>
          <note>
            Herr talman! Många skulle ha fått det sämre, enligt
          </note>
          <note>
            Lars Bäckström. Ja, har det blivit sämre i vissa avseenden så
            beror det ju på att vi lider igenom efterverkningarna av den socialdemokratiska
            politiken under 80-talet, något som även kommunisterna var med
            och bidrog till. Men om man ser på bedömningen av vad som kan
            bli fallet nu, finner man en större optimism bland de enskilda
            hushållen än vad vi har sett någonsin i mätningarna, och det är
            efter att människor har sett hur den borgerliga politiken verkar.
          </note>
          <note>
            Lars Bäckström hade synpunkter på min förtjusning över Europa.
            Det viktiga, som aldrig går att bestrida, är att de som skall
            bestämma var någonstans de skall göra sina investeringar ser till
            vårt medlemskap. För dem räcker inte EES. Det gäller svenska investerare,
            som är noga med att placera sig innanför EG-gränsen, om inte Sverige
            är med, men det gäller kanske i ännu större utsträckning utländska
            investerare, som direkt räknar bort Sverige om vi inte skulle
            tillhöra den europeiska unionen. Det här är för mig av oerhört
            stor betydelse.
          </note>
          <note>
            I det sammanhanget kan man om finansieringen säga att det kommer
            att kosta, på samma sätt som det kostar oss att vara med i FN.
            Vi skickar bidrag till FN varje år, stort som bara den och mera
            troget än andra länder. Hur finansieras det? Jo, det finansieras
            naturligtvis inom ramen för den statliga budgeten. Jag är övertygad
            om att även med den kostnad det här skulle innebära får vi på
            sikt bättre ekonomi i landet och därmed också bättre balans i
            budgeten.
          </note>
          <note>
            Sedan kan man inte på det här lättvindiga sättet säga att bara
            för att det finns anslagsmedel över skall de förbrukas. Den viktigaste
            användning vi kan få av överblivna anslagsmedel är en minskning
            av det budgetunderskott som Lars Bäckström oroar sig för när han
            antyder att bidraget till EG/EU
          </note>
          <note>
            skulle bli alltför stort och krävande.
          </note>
          <note>
            Slutligen byggsektorn. Det finns en uppgift i finansplanen om
            att byggsektorns normala omfattning under de senaste 20 åren är
            ungefär
          </note>
          <note>
            15 % av vår totala ekonomi. I slutet av 80-talet, under överhettningen,
            var den uppe i över 20 %.
          </note>
          <note>
            Nu är siffran 14 %, alltså något under genomsnittet. Det är inte
            så att vi skall åter till den situation som vi hade i slutet av
            80-talet, för det var en överstor byggsektor.
          </note>
          <note>
            Jag tror att med de många bostäder och inte minst kontorslokaler
            och industrilokaler som byggdes då får vi räkna med en svacka
            inom det här området innan det blir balans igen. Att försöka så
            att säga bygga över den samma villa än en gång, alltså att med
            subventioner dirigera byggandet och inte få sunda produktionsförhållanden
            att återvända till denna plågade bransch.
          </note>
          <note type="speaker">
            Anf. 87 LARS BÄCKSTRÖM (v) replik:
          </note>
          <note>
            Herr talman! Lars Tobisson har rätt i att det finns problem med
            subventionssystem. Jag vet att ROT-
          </note>
          <note>
            systemet har berikat många privata fastighetsägare.
          </note>
          <note>
            Det är kanske rent av så att Lars Tobisson själv skulle kunna
            bli gynnad av det. Det skulle smärta mig, måste jag erkänna.
          </note>
          <note>
            Men vi får ta de här problemen för att kunna behålla en byggarbetarkår,
            för att behålla kompetensen inom sektorn. Det har skett ett fall
            på
          </note>
          <note>
            29 % under de senaste åren -- 110 000 jobb har försvunnit --
            och det hotar att fortsätta. Då behöver vi ha ROT-insatserna,
            ca 3 miljarder i omfattning från staten, som vi har sagt.
          </note>
          <note>
            Sedan säger jag att hade vi inte haft något EES-
          </note>
          <note>
            avtal hade vi fått problem med investeringarna.
          </note>
          <note>
            Men nu har vi ett sådant avtal, och då kommer vi inte att få
            de problemen. Naturligtvis fyller företagsledarna i med hjärtat
            när de svarar på enkäten att de gärna vill vara med i EU. De flesta
            är ju moderater i storindustrin och många småföretagare också,
            förvisso. Men när de tänker med hjärnan, och det gör de när de
            gör sina investeringar, då agerar de annorlunda än när de fyller
            i en enkät. Då ser de på realekonomiska förhållanden.
          </note>
          <note>
            Lars Tobisson, vi kan diskutera hur människor och hushåll i Sverige
            upplever situationen. Jag säger bara att om de upplever att de
            har fått det sämre, beror det oftast på att de har fått det sämre.
            Om de upplever att de har fått det bättre, beror det oftast på
            att de har fått det bättre. Några har fått det väldigt mycket
            bättre, de som handlar med aktier och har mycket pengar på banken.
            De vanliga hushållen har fått det sämre -- genom skattehöjningarna!
          </note>
          <note>
            Ni har inte sänkt några skatter på arbete, Lars
          </note>
          <note>
            Tobisson. Ni har höjt dem kraftfullt, och det är ett pinsamt
            påpekande jag gör för er del när jag tycker att ni bör säga som
            det är.
          </note>
          <note>
            Ni har sänkt skatterna, säger ni, med 17 miljarder, och så har
            ni infört egenavgifter på 12 miljarder som ni har vältrat över
            på hushållen. Då har ni visserligen kvar litet grand i skattesänkning,
            men netto har ni inte sänkt skatterna, och ni har lagt den stora
            skattebördan på hushållen. Det är fel politik när sysselsättningen
            viker, Lars Tobisson.
          </note>
          <note>
            Sedan talar ni om den nödvändiga strukturförändringen i kommunsektorn.
            Ja, förändringar är nödvändiga för att få verksamheten mera serviceinriktad,
            för att få den demokratiserad och effektiv. Men det är inte samma
            sak som att ta bort 100 000 anställda, som ni har gjort.
          </note>
          <note>
            På vilket sätt blir det bättre bara man får bort personal? Det
            blir bättre om personalen arbetar effektivare, om den är mer serviceinriktad,
            om lärarna lär bättre. Visst är det utmärkt om vi får den offentliga
            sektorn effektivare. Men det håller inte att bara ta bort folk
            och säga att nu har det blivit bättre. Det har blivit mindre,
            men mindre är inte detsamma som bättre, om man inte är utpräglad
            nyliberal.
          </note>
          <note type="speaker">
            Anf. 88 LARS TOBISSON (m) replik:
          </note>
          <note>
            Herr talman! Jag skall ge Lars Bäckström det erkännandet att
            det är trevligt att diskutera med honom, till skillnad från föregångaren
            här, eftersom vi kan diskutera sakfrågor som också är viktiga
            i finansutskottets betänkande.
          </note>
          <note>
            När det gäller ROT-sektorn kan jag bara konstatera att ingen
            skall komma och påstå att jag talar i eget intresse när jag bestrider
            värdet av ökade satsningar på det området. Jag gör det i alla
            fall, därför att jag ser på de ekonomiska konsekvenserna.
          </note>
          <note>
            Det förhållandet att vi nu inte bygger så mycket bostäder är
            endast till en del ett konjunkturfenomen. Jag menar alltså att
            beslutet att dra ner på boendekonsumtionen i landet fattades med
            den skatteomläggning som gjordes och som vi moderater inte deltog
            i. Vi kritiserade bl.a. att man så kraftigt drog upp beskattningen
            av boendet, och jag sade här i kammaren den gången -- jag blev
            kritiserad för slarvighet, men jag kan upprepa det -- att den
            omläggning som gjordes skulle leda till att vi fick bo i ett hål
            i väggen och cykla till jobbet med ett smörgåspaket på pakethållaren.
            Det är detta som är på väg att inträffa, och därför bestrider
            jag att vi kommer tillbaka till ett byggande av bostäder i den
            storleksordning som tidigare förekommit.
          </note>
          <note>
            Talet om att vi inte har sänkt skatter tycker jag var så dumt
            att det vill jag inte ens kommentera. Låt mig bara ge beskedet
            att medan skattetrycket var
          </note>
          <note>
            56--57 % av BNP när vi tog över så är det nu ca 50
          </note>
          <note>
            och fortfarande på väg nedåt. Detta får alla hushåll i landet
            nytta av. Även i de fall då det är sänkta löneskatter eller sänkta
            skatter på kapitalbildning innebär det att det skapas jobb, att
            vi får en ekonomisk verksamhet som alla blir delaktiga av.
          </note>
          <note>
            Så fungerar det i nationalekonomin.
          </note>
          <note>
            Då kommer vi över till detta att folk har fått det så mycket
            sämre. Det är faktiskt så, om man återigen går till finansplanen,
            att trots de problem vi onekligen har haft med den ekonomiska
            nedgången har det bara varit ett år då hushållens disponibla inkomster
            har minskat, och det var förra året. Nu är de på väg uppåt igen.
            Det är anmärkningsvärt att vi har lyckats hålla levnadsnivån uppe
            på det viset, med hänsyn till de yttre svårigheterna.
          </note>
          <note>
            Till slut kommunsektorn. Jag menar att vi måste tänka oss att
            det kan ske omställningar där också.
          </note>
          <note>
            Vi diskuterar just i finansutskottet ett förslag om att satsa
            överblivna AMS-medel på att förhindra att förändringar i kommunsektorn
            äger rum, att uppsägningar träder i kraft. Vi hade en skrivelse
            från Kommunförbundet som sade att av över
          </note>
          <note>
            700 000 i denna sektor räknar man med att 4 000
          </note>
          <note>
            skulle kunna bli föremål för uppsägningar. Jag menar att det
            vore konstigt, inom ett så stort område, om det inte behövdes
            förändringar, rationaliseringar och omställningar åtminstone i
            den utsträckning som 4 000 av mer än 700 000
          </note>
          <note>
            utgör.
          </note>
          <note type="speaker">
            Anf. 89 IAN WACHTMEISTER (nyd)
          </note>
          <note>
            replik:
          </note>
          <note>
            Herr talman! Denna riksdag har några problem.
          </note>
          <note>
            Ett tycks vara att Ny demokrati finns här. Vi har fått höra att
            det var fel av Socialdemokraterna att göra upp med oss i någon
            fråga. Det tyckte
          </note>
          <note>
            Tobisson. Sedan tyckte Socialdemokraterna att det var fel över
            huvud taget allt vad regeringen gjorde tillsammans med oss.
          </note>
          <note>
            Det är ganska märkligt egentligen. Jag tycker att det vore bra
            om vi någon gång kunde få svar på de frågor vi ställer och kunde
            få en saklig kritik av våra förslag. Jag lovar er, och det beror
            inte på dåligt omdöme, att jag tycker inte att jag är intellektuellt
            undermålig eller okunnig i jämförelse med herrar
          </note>
          <note>
            Persson, Tobisson, Per-Ola Eriksson och vilka som helst. Ändå
            framställs det på det viset.
          </note>
          <note>
            Jag skall föregå med gott exempel och svara på frågor. Lars Tobisson
            nämnde kyrk-ROT -- den oheliga alliansen om heliga ting. Vi kan
            här se hur
          </note>
          <note>
            Ny demokrati tassar in på traditionella kds-marker.
          </note>
          <note>
            Vilka gräsliga saker är det som har skett?
          </note>
          <note>
            Det handlar inte om politiska partier utan om en sakfråga, nämligen
            om att vidta s.k. ROT-åtgärder.
          </note>
          <note>
            Man vidtar åtgärderna, även om det t.ex. råkar finnas trossamfund
            i lokalerna, därför att det lönar sig, därför att det är klokt
            och därför att det inte är konstgjord andning. Det är vad vi till
            stor del sysslar med i denna riksdag: massvis med konstgjord andning.
            Då är det jättebra.
          </note>
          <note>
            Det gäller arbeten som ändå skall göras. Det är mycket bättre
            än att hälla pengar över Hörnlund.
          </note>
          <note>
            Det har jag varit inne på förut.
          </note>
          <note>
            Nästa fråga gällde de anställda i offentlig sektor och vad som
            görs där. Vi skall se upp. Jag har förut betonat att det gäller
            att rationalisera den offentliga sektorn. Om man inte gör det
            går det åt skogen med hela Sverige. Det handlar om skattebetalarna.
            Det är de som finansierar den offentliga sektorn. Vi kan låta
            bli att tala om riktiga jobb och jobb som inte är riktiga -- det
            gäller skattefinansierade jobb. Vi vet vem som står för de fiolerna.
          </note>
          <note>
            Vad handlar det om i detta fall? Vi har sagt att man efter speciellt
            tillstånd skulle kunna ge just vårdpersonal dispens att hänga
            kvar på sina riktiga jobb i tolv månader.
          </note>
          <note>
            Varför skall det göras just nu? Om man gör det som en korrektion
            är det faktiskt rätt timing. Det kostar ingenting under denna
            period. Vi har alldeles tydligt tidsbegränsats. I andra fall gör
            man sådant.
          </note>
          <note>
            Man tillgriper konjunkturpolitik och vidtar olika åtgärder i
            olika konjunkturskeden.
          </note>
          <note>
            Om ett år är det förmodligen för sent att göra en sådan här sak.
            Då skall man inte göra det. Vårt förslag gäller fr.o.m. nu och
            tolv månader framåt.
          </note>
          <note>
            Det hade gått bra att hänga på detta förslag.
          </note>
          <note type="speaker">
            Anf. 90 LARS TOBISSON (m) replik:
          </note>
          <note>
            Herr talman! Jag har ingenting emot att Ian
          </note>
          <note>
            Wachtmeister och Ny demokrati stöder trossamfund. Jag tycker
            bara att det är dubbelmoral att gång efter annan i anförande efter
            anförande driva hård kritik mot organisationsstödet och säga att
            det finns 20
          </note>
          <note>
            miljarder att hämta där. I detta organisationsstöd ingår förvisso
            stöd till trossamfund. Alla måste ha uppfattat det så, att Ian
            Wachtmeister menar att staten inte skall lägga sig i. Han har
            många gånger förut sagt att man får bygga verksamheten på medlemmarnas
            avgifter. Varför skall det då inte ske här?
          </note>
          <note>
            När det dyker upp en möjlighet att hitta på en extra utgift i
            kulturutskottet ansluter sig nydemokraten i utskottet till den
            socialdemokratiska partimotionen. Detta är inte det enda fallet.
            Jag förutser att det kommer att upprepas gång på gång i kulturutskottet.
            Där är det lätt att få loss pengar till t.ex. teatrar och museer,
            trots allt Ian
          </note>
          <note>
            Wachtmeister säger om att man skall vara försiktig med offentliga
            utgifter och hålla igen på budgetunderskottet.
          </note>
          <note>
            Jag vet inte om Ian Wachtmeister har så mycket att göra med dessa
            frågor längre, men jag vill gärna uppmana honom att ta ett snack
            med representanterna i skilda utskott och tillhålla dem att följa
            den linje som han predikar för oss när det gäller vikten av att
            hålla igen på den offentliga upplåningen.
          </note>
          <note>
            Så till frågan om uppsagd personal i kommunerna.
          </note>
          <note>
            Det finns alltid skäl att säga att det är värdefullt att få ytterligare
            resurser så att man kan hålla den ena och den andra verksamheten
            i gång. Men man frågar sig varför detta särskilt skall gälla kommunal
            eller offentlig verksamhet. Det går inte att på det viset komma
            med anslag till en aldrig så angelägen privat driven verksamhet.
            För att få det att fungera måste vi se till att det råder lika
            villkor. När nu efterfrågan på arbetskraft kommer i gång skall
            det vara möjligt att också tillgodose den och inte låsa fast personal
            i tidigare anställning.
          </note>
          <note>
            Om vi ger subventioner till kommunerna blir den naturliga slutsatsen
            att man alltid är fredad i kommunal tjänst och inte behöver riskera
            arbetslöshet. Inte vågar man då ta steget ut på den privata marknaden,
            även om man som t.ex.
          </note>
          <note>
            sjuksköterska eller sjukgymnast gör det för att etablera privat
            egen verksamhet! Stora delar av nedgången beror ju på att det
            etableras privat sjukvårdsverksamhet på entreprenad.
          </note>
          <note>
            Det sägs att förslaget bara skall gälla just nu när det är dåliga
            tider och att vi skall vänta till bättre tider.
          </note>
          <note>
            Då säger jag: De kommer aldrig. När de kommer finns det mindre
            press att spara, och då blir det svårare att få till stånd den
            erforderliga rationaliseringen.
          </note>
          <note type="speaker">
            Anf. 91 IAN WACHTMEISTER (nyd)
          </note>
          <note>
            replik:
          </note>
          <note>
            Herr talman! Organisationsstödet är något alldeles förfärligt.
            Det är bra att Lars Tobisson tar upp den frågan igen så att jag
            får säga någonting om det. Jag fick nämligen inget svar från P-O
            Eriksson. Han sade bara någonting om att idrottsrörelsen är bra.
          </note>
          <note>
            Jag talar om det förfärliga missbruket med skattebetalarnas pengar,
            som delas ut till höger och vänster. Det finns en massa föreningar
            och organisationer som existerar endast på grund av de statliga
            bidragen och inte på grund av medlemmarnas aktiviteter. Detta
            är förfärligt. Vi är överens på den punkten.
          </note>
          <note>
            Åtgärden var inte tänkt att hjälpa något trossamfund, även om
            trossamfunden tillhör de bättre av alla konstiga samfund i Sverige.
            Vi ville vidta en konkret bra åtgärd för att skapa ROT-
          </note>
          <note>
            sysselsättning. Vad är vitsen med ROT? Jo, vitsen är att det
            gäller jobb som ändå måste göras. De skall göras nu. Vi har sagt
            att de skulle ha satts i gång för ett eller två år sedan, men
            de kommer i gång nu. De kanske inte alls skall göras om ett år
            --
          </note>
          <note>
            det säger jag inte. Det finns något som heter konjunkturpolitik.
          </note>
          <note>
            Ingen har tänkt svara på de frågor jag ställde förut, men det
            kan vara skojigt att försöka en gång till. Jag sade att vi skall
            se allvaret i den svenska situationen. I stället för att tala
            om 12 miljoner i en ohelig allians kan man tala om 30 miljarder
            i besparingar. Det kan ingen här inne utom Ny demokrati åstadkomma.
            Vi anses vara konstiga i huvudet bara för att vi kan tänka och
            räkna. Hur är det med det? Kan inte Lars Tobisson intellektuellt
            och hederligt se möjligheten att spara 30 miljarder?
          </note>
          <note>
            Hur är inställningen till förslaget att vi i Sverige skall ha
            budgetbalans sett över en konjunkturcykel? Vi skall inte acceptera
            att någon regering flöjtar i väg och att det blir enorma budgetunderskott.
            Allt skall planeras så, att det blir balans åtminstone över en
            konjunkturcykel.
          </note>
          <note>
            Det är bristen på sådan politik som har försatt oss i det läge
            vi är i. Jag skulle vara hemskt intresserad av att få svar på
            den frågan. Jag vill tala om för herr talman att jag kommer att
            ställa frågan även till fru
          </note>
          <note>
            Wibble. Vi får se hur det går den gången.
          </note>
          <note type="speaker">
            Anf. 92 LARS TOBISSON (m) replik:
          </note>
          <note>
            Herr talman! Ian Wachtmeister säger nu att stöd till trossamfund
            inte är stöd till trossamfund utan till byggande. Kan vi då vid
            sidan av kyrk-ROT inrätta parti-ROT? Jag menar att partierna mottar
            stöd i överdrift. Kan partier som står i begrepp att bygga om
            sina fastigheter vända sig till Ian Wachtmeister för att få litet
            parti-ROT och därmed stöd till byggandet? Det här resonemanget
            håller inte. Det är faktiskt likadant som med det organisationsstöd
            som Ian Wachtmeister angriper. Det vidgas till att omfatta hela
            problemet.
          </note>
          <note>
            Ni i Ny demokrati säger att ni kan spara 30
          </note>
          <note>
            miljarder. Det kan ni inte. Det förutsätter att ni får egen majoritet,
            och det kommer ni inte att få. Vi kan också spara mycket. Moderaterna
            som parti kan spara mer än vad som sparas i regeringens förslag,
            men vi får inte majoritet för det. Vi kommer att arbeta för att
            skaffa oss majoritet för att göra fler besparingar. Jag är övertygad
            om att vi kommer att behöva detta för att få ordning på
          </note>
          <note>
            Sveriges ekonomi.
          </note>
          <note>
            Dessa ansträngningar saboteras av Ian
          </note>
          <note>
            Wachtmeister och Ny demokrati. Wachtmeister säger att partiet
            kan spara 30 miljarder, men att man först vill ösa ut mer utgifter.
            Det gäller inte bara det lilla anslag vi har talat om. Det gäller
            extraanslag för att hålla i gång uppsagd personal i kommunerna,
            ROT-verksamhet i kommuner och för enfamiljsfastigheter osv. Det
            är inte trovärdigt att tala om utgiftsminskningar och minskat
            budgetunderskott när man säger att det är läge att öka budgetunderskottet
            just nu.
          </note>
          <note type="speaker">
            Anf. 93 LARS LEIJONBORG (fp):
          </note>
          <note>
            Herr talman! Det framgick av Göran Perssons anförande att bitterheten
            växer kring de svenska köksborden. Det är litet svårt att förstå.
            Både P-O
          </note>
          <note>
            Eriksson och Lars Tobisson har påpekat att det görs regelbundna
            undersökningar av hushållens bedömning av svensk ekonomi. De visar
            på en mycket stor optimism. Det är litet svårt att föreställa
            sig att familjen runt köksbordet både är oerhört bitter och mycket
            optimistisk inför framtiden.
          </note>
          <note>
            Jag tycker att stämmningsomslaget i svensk ekonomi märks tydligt
            även när man besöker företag. Många företagare vittnar om bättre
            förutsättningar och en ny optimism. Min erfarenhet är inte att
            företagarna bedömer att uppgången bara beror på devalveringen.
            Svaret på frågan varför det nu går bättre brukar tvärtom innehålla
            två, tre eller kanske fyra olika faktorer.
          </note>
          <note>
            Många nämner att beskattningen av företagen har blivit bättre.
            Många nämner också att sjukfrånvaron har minskat. Många är positiva
            till de förändringar av arbetsrätten som har skett, även om de
            ännu inte har fått något praktiskt genomslag.
          </note>
          <note>
            Sedan varierar det förstår från bransch till bransch.
          </note>
          <note>
            High-tech-företaget nämner tillgången på välutbildad personal
            och tillgången till bra kommunal service som gör att det går att
            locka till sig personal. Exportföretaget betonar närmandet till
            Europa. Tjänsteföretaget nämner de vidgade möjligheterna att konkurrera
            med alternativen i egen regi om jobben i kommunerna.
          </note>
          <note>
            Herr talman! Om jag skall begränsa mig vore det bra med en klocka.
            Men det kanske inte är önskvärt att jag begränsar mig.
          </note>
          <note type="speaker">
            Anf. 94 TREDJE VICE TALMANNEN:
          </note>
          <note>
            Jodå, det är önskvärt. Det kommer service här.
          </note>
          <note type="speaker">
            Anf. 95 LARS LEIJONBORG (fp):
          </note>
          <note>
            Herr talman! Tack!
          </note>
          <note>
            Det som jag hittills har talat om, nämligen att man nämner så
            många olika faktorer, är i sig en viktig insikt som olika debattörer
            bör ta till sig. Begrepp som företagsklimat och konkurrenskraft
            är mycket bredare och rymmer fler komponenter än många tänker
            på. De är definitivt mycket bredare än begreppet kostnadsläge.
          </note>
          <note>
            När vi lyssnar till socialdemokratiska debattörer är det framför
            allt två invändningar som de inläggen brukar koka ner till. Det
            ena är att vi har fört fel konjukturpolitik, och det andra är
            att vi har gett företagarna för bra villkor. När det gäller den
            första punkten säger Socialdemokraterna ofta så här:
          </note>
          <note>
            Företagen vill inte ha era strukturförbättringar. De vill ha
            kunder.
          </note>
          <note>
            Det slående argumentet mot den invändningen är att påminna om
            situationen i slutet av 80-talet. Då hade ju företagen kunder.
            Både inom och utom landet ropade man efter de svenska företagens
            produkter och tjänster. Men vi förmådde ändå inte att öka produktionen
            då på grund av de olika flaskhalsar som fanns i den svenska ekonomin.
          </note>
          <note>
            Orsaken var att det under huvuddelen av 80-talet --
          </note>
          <note>
            från 1982 och fram till 1989 -- gjordes mycket litet åt flaskhalsproblemen,
            eller strukturproblemen med ett finare ord.
          </note>
          <note>
            Socialdemokraterna valde helt enkelt fel dagordning för 80-talet.
            När de borde ha fullföljt de borgerliga regeringarnas insatser
            för småföretagen, hållit fast vid och vidareutvecklat den marginalskattereform
            som vi gjorde tillsammans den s.k. underbara natten, fortsatt
            att avreglera den offentliga sektorn och reformera socialförsäkringarna
            sysslade de med annat. De sysslade bl.a. med löntagarfonder och
            andra fonder, engångsskatter och flergångsskatter, rundhänta löften
            om mer semester och större bidrag.
          </note>
          <note>
            När den nuvarande regeringen tog över ansvaret för politiken,
            eller huvudansvaret för politiken bör man säga -- även oppositionen
            har ett ansvar -- hade ett par årtiondens försummelser i fråga
            om strukturförändringar blommat ut i en akut kris.
          </note>
          <note>
            Sverige höll på att avindustrialiseras. Produktionen föll och
            jobben i den privata sektorn försvann i en rasande takt. Den allt
            överskuggande uppgiften var att vända den utvecklingen genom insatser
            över ett brett fält.
          </note>
          <note>
            Vi klarar aldrig arbetslösheten om sysselsättningen i den privata
            sektorn faller. För att tala i riksdagstermer lägger vi en alldeles
            orimlig börda på arbetsmarknadsutskottet om vi i övrigt i riksdagen
            inte förmår att föra en sådan politik att antalet jobb i den privata
            sektorn inte minskar. Då blir arbetsmarknadspolitiken som att
            ösa en båt som har ett stort hål i botten. Det forsar in mer än
            man kan ösa ur. Insatserna blir alltid otillräckliga.
          </note>
          <note>
            Därför var det en nödvändig förutsättning att få fart på industrin
            och den privata tjänstesektorn. Talet om att vårt besked skulle
            vara att vi skall vänta till
          </note>
          <note>
            1996 är helt orimligt. Hela vår politik har ju inriktningen att
            vi nu måste få fram fler jobb. Vi börjar nu se resultat av den
            politiken. Ett huvudinslag i den politiken har varit att förbättra
            förutsättningarna för företagandet. Därför tar jag också ganska
            lätt på den andra huvudkritiken vi möter från Socialdemokraterna,
            nämligen att företagen har fått det för bra. Det är en helt nödvändig
            strategi.
          </note>
          <note>
            Skillnaden mellan den nuvarande regeringens första tre år och
            de år på 80-talet när
          </note>
          <note>
            Socialdemokraterna satt vid makten är att vi verkligen har tagit
            itu med de stora strukturfrågorna. Alla socialförsäkringar är
            reformerade eller, när det gäller pensionerna, på väg att reformeras.
            Den offentliga sektorn har öppnats för konkurrens, skatterna på
            företagande har gjorts rimligare och besparingar och andra budgetförstärkningar
            på uppemot 100 miljarder kronor har genomförts i den offentliga
            sektorn. Vi har nått enighet om institutionella reformer som avsevärt
            ökar förutsättningarna för en långsiktig ekonomisk politik. Vi
            har ett EES-avtal, vi har ett
          </note>
          <note>
            GATT-avtal och om folket vill har vi också ett EU-
          </note>
          <note>
            medlemskap.
          </note>
          <note>
            Jämfört med det här batteriet av strukturella åtgärder hände
            mycket litet under de socialdemokratiska åren på 80-talet. Jag
            gör undantag för de åtgärder som de tvingades till av en liberal
            opposition, t.ex. den stora skattereformen.
          </note>
          <note>
            Vi har utnyttjat våra första tre år till att lösa strukturfrågor
            som gör att uppgången, när den kommer och det tycks den göra nu,
            blir kraftigare än den blev på 80-talet.
          </note>
          <note>
            Jag har hittills egentligen argumenterat för två teser. För det
            första tror jag att vi har anledning att vara optimistiska om
            svensk ekonomi. För det andra är det viktigt att komma ihåg att
            begreppet konkurrenskraft rymmer oerhört mycket mer än kostnadsläge.
            Detta för mig också i polemik mot dem som kritiserar regeringen
            från höger.
          </note>
          <note>
            Där är en återkommande tes att Sverige nu är så illa ute att
            vi måste kasta välfärden över bord ungefär som när ett fartyg
            i sjönöd kastar barlasten över bord. Jag tror att dessa kritiker
            har fel i de två avseenden som jag har nämnt. Det senaste exemplet
            på dessa kritiker är väl de ekonomer som skrivit den senaste SNS-rapporten.
            De underskattar för det första styrkan i svensk ekonomi när vi
            nu successivt har löst ett antal av de grundläggande strukturfelen.
            För det andra underskattar de välfärdens betydelse för konkurrenskraften.
          </note>
          <note>
            För vissa av dessa ekonomer förefaller välfärden bara vara ett
            problem som gör att svenskarna hellre lever på bidrag än att arbeta
            och som tvingar oss att belasta produktionen med höga skatter.
            Lösningen på Sveriges problem är enligt dessa debattörer avskaffad
            eller avrustad välfärd och vidgade klyftor. Till SNS-ekonomernas
            heder skall sägas att de är utomordentligt pregnanta i sitt budskap.
            I den mån den här skildringen syftar på dem kan man inte påstå
            att den är överdriven på något sätt. De talar mycket tydligt om
            den reträtt ut ur välfärdssamhället som är nödvändig.
          </note>
          <note>
            Vi i Folkpartiet gör en annan analys och kommer till andra slutsatser.
            Det gäller också regeringen så länge vi sitter i den. Vi tror
            att välfärden är produktiv. Det är bra för produktionen att t.ex.
          </note>
          <note>
            också kvinnor står till arbetsmarknadens förfogande, att sjukvården
            är effektiv, att barnomsorgen fungerar och att skolan präglas
            av kvalitet.
          </note>
          <note>
            Det är också bra att samhället inte präglas av stora sociala
            spänningar. Den kraftigt ökade ojämlikhet som skulle bli resultatet
            av en del av de åtgärder som nu diskuteras skulle skapa nya klassklyftor
            av ett slag som få svenskar önskar och som -- vilket är det viktigaste
            i just den ekonomiska debatten -- inte heller skulle öka Sveriges
            konkurrenskraft och attraktivitet som investeringsland.
          </note>
          <note>
            Jag var år 1988 med och skrev en bok som hette
          </note>
          <note>
            Möjligheternas tid. Tesen i den boken var att vi då fortfarande
            hade chansen att undvika en djup kris i svensk ekonomi om vi vidtog
            rätt åtgärder, inte minst att effektivisera den offentliga sektorn.
            I
          </note>
          <note>
            efterhand kan konstateras att boken var för optimistisk. Åtgärderna
            kom för sent.
          </note>
          <note>
            Frågan är om vi inte nu på nytt lever i möjligheternas tid. Genom
            konstnadsanpassningen och strukturreformerna har vi nu en unik
            möjlighet att långsiktigt stärka svensk ekonomi. I
          </note>
          <note>
            ekonomiska termer kan det uttryckas på följande vis. Nu har bytesbalansen
            kommit på plus. Sverige är ett land som betalar för sig. Nu skall
            ett huvudmål för den ekonomiska politiken vara att vi inte på
            nytt hamnar på minussidan.
          </note>
          <note>
            Det orimliga förhållandet att ett av världens tio rikaste länder
            nästan varje år har tvingats låna av andra har ersatts av det
            mer naturliga att Sverige nettoexporterar kapital. Med andra ord
            har Sverige nu börjat betala av sina utlandslån. Det lägger den
            bästa grunden för att även kommande generationer i vårt land skall
            få leva i ett välfärdssamhälle.
          </note>
          <note>
            Men en sådan utveckling förutsätter naturligtvis att den nuvarande
            inriktningen av politiken ligger fast:
          </note>
          <note>
            bra villkor för arbete, företagande och investeringar, och att
            saneringen av statsfinanserna och kampen mot inflationen fullföljs.
          </note>
          <note>
            Om Sverige på nytt som under de socialdemokratiska åren skulle
            prioritera konsumtion och fördelning framför produktion och tillväxt
            kan vi snart återigen tillhöra låntagarnationerna. Skulle det
            hända är risken dessutom överhängande att lånevillkoren blir sådana
            att välfärden inte kan upprätthållas på 2000-
          </note>
          <note>
            talet.
          </note>
          <note>
            Det har i denna debatt av inlägg från både
          </note>
          <note>
            Socialdemokraterna och Vänsterpartiet framgått att en huvudpunkt
            för att få ner budgetunderskottet är att arbetslösheten minskar.
            Det är ett riktigt påstående. Men det som både Socialdemokraterna
            och Vänsterpartiet hela tiden glider över är att den tesen bara
            gäller så länge vi talar om arbetslösheten i den privata sektorn.
          </note>
          <note>
            Det är sysselsättningen i den privata sektorn som måste öka för
            att budgetbalansen skall återvinnas.
          </note>
          <note>
            Där har oppositionen väldigt litet att komma med.
          </note>
          <note>
            Om det gällde kreativa idéer om hur den offentliga sysselsättningen
            skulle öka kunde ni säkert tävla med oss i trovärdighet. Men alla
            som analyserar detta inser att det inte är det som problemet nu
            gäller.
          </note>
          <note>
            När det gäller tillväxt och jobb i den privata sektorn verkar
            ni socialdemokrater sitta stenhårt fast i era ideologiska låsningar
            och er valtaktik. Det framgår t.ex. av en intervju med Mona Sahlin
            i Dagens
          </note>
          <note>
            Nyheter för någon vecka sedan att ett av era viktigaste budskap
            kommer att bli att företagarna har fått för goda skattevillkor
            och att ni tänker riva upp en del av vad vi har gjort, t.ex. avskaffandet
            av dubbelbeskattningen.
          </note>
          <note>
            Jag vill här också påpeka att regeringen faktiskt bör ha en eloge
            även när det gäller offentlig sysselsättning i den meningen att
            kreativiteten i arbetsmarknadspolitiken har varit mycket hög.
            Vi har lyckats öka volymen i arbetsmarknadspolitiken på ett sätt
            som få trodde vara möjligt genom nya grepp som ungdomspraktik
            och invandrarpraktik.
          </note>
          <note>
            Det generella anställningsstödet, GAS, kan också räknas in i
            arbetsmarknadspolitiken.
          </note>
          <note>
            Jag vill instämma i vad som här har sagts om riktiga jobb. Den
            benämningen kan naturligtvis inte reserveras för jobb i den privata
            sektorn. Det är en total missuppfattning. De som läste en artikel
            som finansminister Wibble och jag skrev om behovet av
          </note>
          <note>
            4 % tillväxt kan finna att vi i början av artikeln gör just den
            centrala distinktionen att riktiga jobb självfallet är jobb i
            den privata sektorn och långsiktigt finansierade jobb i den offentliga
            sektorn.
          </note>
          <note>
            Jag vill på denna punkt tillägga att jag däremot reagerar ganska
            kraftigt mot det slappa tal som
          </note>
          <note>
            Socialdemokraterna numera har när man talar om arbetmarknadspolitiken.
            Ni räknar genomgående dem som t.ex. är i arbetsmarknadsutbildning
            och i beredskapsarbete som arbetslösa. Det är gammal högerretorik
            som ni själva var oerhört irriterade på när den förekom under
            den socialdemokratiska tiden.
          </note>
          <note>
            När man säger att vi har 14 % arbetslöshet underkänner man de
            insatser som görs av t.ex.
          </note>
          <note>
            beredskapsarbetare. När jag jobbade tillsammans med Per Ahlmark
            när han var arbetsmarknadsminister brukade han säga: Om jag åker
            på en väg märker jag inte någon skillnad om den är byggd av vanliga
            vägarbetare eller av beredskapsarbetare. Så är det ju. Därför
            är det just slappt tal att alltid bunta ihop de arbetslösa med
            t.ex. de som har beredskapsjobb.
          </note>
          <note>
            Till sist kan jag hålla med om det som här har sagts om att skiljelinjerna
            inför valet i höst är mycket tydliga. Jag kan ge samma eloge till
            Mona Sahlin som jag gjorde till SNS-ekonomerna. Även hon är mycket
            pregnant i intervjun. Dubbelbeskattningen på aktier skall återinföras.
            Orimligheterna i arbetsrätten skall återinföras. Grundbulten i
            skattereformen -- där har ni 50 % marginalskatt --
          </note>
          <note>
            skall brytas upp. Offentliga sektorn skall återregleras.
          </note>
          <note>
            Allt detta är traditionell socialdemokratisk politik som kommer
            att fördjupa Sveriges problem. Den politiken kommer vi att tala
            emot under hela valrörelsen.
          </note>
          <note type="speaker">
            Anf. 96 GÖRAN PERSSON (s) replik:
          </note>
          <note>
            Herr talman! Låt mig först börja med att säga att det sätt som
            Lars Leijonborg väljer att referera
          </note>
          <note>
            Mona Sahlin på inte är särskilt efterföljansvärt. Jag skulle
            föreslå att om han fortsätter att referera hennes intervju skall
            han välja att säga det hon sade.
          </note>
          <note>
            Sedan vill jag ge Lars Leijonborg rätt på en punkt.
          </note>
          <note>
            Det förekommer alltför ofta, och jag tycker att det är beklagligt,
            att vi talar om alla 14--15 % som arbetslösa. Det är fråga om
            öppet arbetslösa och människor i åtgärder. De som är i åtgärder
            är förhoppningsvis i en verksamhet som gör dem bättre skickade
            att gå ut i ett arbete. Det står vi socialdemokrater för.
          </note>
          <note>
            Historien om Per Ahlmark har han faktiskt fått från den gode
            Lennart Bodström, som tog exakt det argumentet och exemplet i
            en debatt med dåtidens höger. Där vill jag ge Lars Leijonborg
            rätt.
          </note>
          <note>
            80-talet var fullt med strukturreformer, liksom 70-
          </note>
          <note>
            talet och 60-talet. Det tillhör det normala i svensk politik
            att successivt förändra stora grundläggande system. Vi genomförde
            genomgående förändringar i kommunerna, sjukförsäkringssystemet
            och skattesystemet. Vi tog initiativ i EG-frågan, som det då hette.
          </note>
          <note>
            Vi genomförde också en annan stor sturkturreform under 80-talet,
            nämligen att arbeta bort det jättelika budgetunderskott som de
            borgerliga regeringarna, med ett icke obetydligt folkpartistiskt
            inslag, hade försett Sverige med i början på 80-
          </note>
          <note>
            talet.
          </note>
          <note>
            Här kommer jag nu till min fråga. Lars Leijonborg sitter näst
            intill finansministern. Han är folkpartistisk gruppledare. Jag
            gjorde i mitt anförande ett ordentligt angrepp på Folkpartiet
            för dess bristande socialliberala framtoning. Jag tog där vårdnadsbidraget
            som det tydligaste exemplet.
          </note>
          <note>
            Det har en dubbel brist. Det är först och främst jämställdshetsfientligt.
            När kvinnor går ut i förvärvslivet blir det marginaleffekter som
            är groteska. Dessutom är det inte finansierat. Det är underfinansierat.
            Det täcks, som finansministern brukar säga, inom budgetsaldot,
            som är på minus
          </note>
          <note>
            172 miljarder kronor.
          </note>
          <note>
            Detta är allvarligt för dem som följer politiken. Jag tror att
            Lars Leijonborg har ganska många väljare som undrar över hur Leijonborg
            som socialliberal och gruppledare kan argumentera för vårdnadsbidraget.
            Dessutom vill de säkert veta:
          </note>
          <note>
            Hur är det finansierat? Det kan Lars Leijonborg upplysa kammaren
            om. Det har inte andra representanter för regeringen klarat av.
            Hur är vårdnadsbidraget finansierat?
          </note>
          <note type="speaker">
            Anf. 97 LARS LEIJONBORG (fp) replik:
          </note>
          <note>
            Herr talman! Jag hade intervjun med Mona Sahlin i Dagens Nyheter
            den 22 februari med mig i kammaren. Jag skall medge att jag inte
            läste ordagrant ur den, men jag vågar bestämt påstå att det materiella
            innehållet i mitt referat återfinns i intervjun med Mona Sahlin.
          </note>
          <note>
            Den konkreta punkten var att dubbelbeskattningen på aktier skall
            återinföras och reavinstskatten på aktieförsäljningar höjas. Det
            är ett exempel på att ni vill dra tillbaka de förbättringar av
            skatterna som vi har genomfört. Om ni får tillfälle att genomföra
            de förändringarna, kommer riskkapitalförsörjningen och kapitalmarknadens
            funktionssätt i övrigt definitivt att försämras.
          </note>
          <note>
            Det är signifikativt att Göran Persson när han skall peka på
            strukturreformer från 80-talet nämner sådana som genomfördes möjligen
            1989 eller 1990.
          </note>
          <note>
            Vi känner alla här inne till bakgrunden till EG-
          </note>
          <note>
            ansökningen och skattereformen. Jag var i mitt anförande ganska
            noga med att göra undantag för dem. Men de viktiga år då devalveringarna
            i början på 80-talet skulle ha eftervårdats och när vi skulle
            ha lagt grunden till en långsiktigt hållbar utveckling förslösade
            ni på en mängd oväsentligheter, destruktiva åtgärder som införande
            av löntagarfonder och engångsskatter.
          </note>
          <note>
            När det gäller vårdnadsbidraget är det ingen hemlighet att Folkpartiet
            gärna hade sett att vi hade väntat något med dess genomförande
            tills samhällsekonomin hade varit i bättre balans. Jag tycker
            att vi nu dels har enats om en totalitet i familjepolitiken som
            gör att vårdnadsbidraget passar väl in, dels har fått in det i
            en fas av den ekonomiska utvecklingen som gör att det blir mindre
            bekymmersamt ur statsfinansiell synvinkel.
          </note>
          <note>
            Budgetunderskottet sjunker nu snabbt, och vi har en plan för
            hur det skall reduceras ytterligare. Den planen fungerar också
            om vi har ett vårdnadsbidrag. Det är därför något oegentligt att
            så mycket koncentrera debatten på vårdnadsbidraget, samtidigt
            som socialdemokraterna utan att blinka är beredda att försvaga
            statsbudgeten med mångfaldigt större belopp, t.ex. genom införande
            av direktavskrivningar.
          </note>
          <note type="speaker">
            Anf. 98 GÖRAN PERSSON (s) replik:
          </note>
          <note>
            Herr talman! Lars Leijonborgs svar gav inte särskilt mycket vägledning
            -- att man har fasat in detta i en statsfinansiell utveckling
            som medger denna reform. Den statsfinansiella utvecklingen pekar
            på ett statligt budgetunderskott i storleksordningen
          </note>
          <note>
            172 miljarder kronor. Där finns Lars Leijonborgs infasade vårdnadsbidrag.
          </note>
          <note>
            Lars Leijonborg menar att man så att säga har fasat in detta
            i underskottet. Man genomför en social reform i ett läge då vi
            till alla andra i samhället säger: ''Vi kräver maximal återhållsamhet
            och sparsamhet. Vänd på kronorna, eftersom resurserna är om inte
            slut så åtminstone oerhört begränsade.''
          </note>
          <note>
            Det är väl inte att undra på om man med den typen av ekonomisk-politiska
            företrädare får en bristande tilltro till Sverige och dess regering.
            Jag har träffat åtskilliga internationella representanter sedan
            jag började i min nuvarande syssla, och även dessförinnan, och
            jag har frågat dem om vad de tycker om vårdnadsbidraget. Men hör
            och häpna!
          </note>
          <note>
            Ingen av dem, oavsett om de kommer från
          </note>
          <note>
            Världsbanken, från Valutafonden eller från
          </note>
          <note>
            OECD, har fått någon information om att vi mitt i nuvarande budgetpolitiska
            moras genomför nya, ofinansierade reformer. Det talar regeringen
            inte om, och det kan man förstå.
          </note>
          <note>
            För Folkpartiet, som tar på sig denna kvarnsten statsfinansiellt
            för att genomföra Alf Svenssons systemskifte i familjepolitiken,
            är detta dubbelt smärtsamt. Min fråga från kammarens talarstol
            till folkpartisterna var: Hur stämmer detta med
          </note>
          <note>
            Folkpartiets tal om jämställdhet? Om ni är beredda att göra en
            sådan enorm uppoffring vad gäller den statsfinansiella trovärdigheten,
            vad får ni då ut när det gäller jämställdheten? Det är ju den
            frågan som ni slåss för i regeringen.
          </note>
          <note>
            Man kan se hur Alf Svensson står vid sidan om och ler förnöjt
            när Bengt Westerberg vecklar ut hans politiska fallskärm. Det
            är vad det handlar om. Det sker till priset av att jämställdheten
            mellan man och kvinna i vårt land flyttas avsevärt tillbaka, och
            åtgärden är dessutom ofinansierad.
          </note>
          <note>
            Hur resonerar Folkpartiet? Gruppledaren har nu en möjlighet att
            utveckla klokskapen bakom denna reform och detta grepp. Vi lyssnar
            alla intensivt för att höra hur det hänger ihop. Var så god, Lars
          </note>
          <note>
            Leijonborg!
          </note>
          <note type="speaker">
            Anf. 99 LARS LEIJONBORG (fp) replik:
          </note>
          <note>
            Herr talman! Jag vill verkligen tacka Göran Persson för denna
            möjlighet. Det går lätt att visa, och det har gjorts under årens
            lopp, att den grupp av familjer som har valt att ha en av föräldrarna
            arbetande i hemmet lever på en ganska låg standard. De har gjort
            detta val, och effekten är att de måste klara sig på betydligt
            lägre inkomster än andra.
          </note>
          <note>
            Vi har tyckt att det är en rimlig rättvisereform att också denna
            grupp får någon lättnad. Det kan sägas vara ett uttryck för en
            valfrihet. Dessa familjer har önskat leva på det här sättet, och
            det är inte rimligt att de då måste ha en så låg standard som
            de hittills har haft. Därför är vårdnadsbidraget en rättvisereform.
            Jag är övertygad om att Göran
          </note>
          <note>
            Persson inte anser att tanken på rättvisereformer måste avstanna
            därför att vi har ett budgetunderskott.
          </note>
          <note>
            Jag tycker att det är bra att Göran Persson är bekymrad över
            budgetunderskottet. Det är ett av våra största problem, även om
            jag tror att vi har goda förutsättningar att hantera det. Om man
            får tro Riksrevisionsverket, och det bör man göra -- jag sitter
            själv i RRV:s råd -- har statens upplåningsbehov minskat med 15
            miljarder kronor sedan Anne Wibble lade fram sin budget i januari.
          </note>
          <note>
            Utvecklingen går alltså nu förvisso åt rätt håll. Men skall man
            bekymra sig över budgetutvecklingen är inte vårdnadsbidrag för
            en nettokostnad om kanske
          </note>
          <note>
            2 miljarder kronor det stora problemet. De socialdemokratiska
            överbuden är av betydligt större omfattning.
          </note>
          <note type="speaker">
            Anf. 100 LARS BÄCKSTRÖM (v) replik:
          </note>
          <note>
            Herr talman! Vad gäller frågan om utvecklingen går åt rätt håll
            vill jag säga att underskotten och statsskulden fortfarande växer.
            Utvecklingen i fel riktning har alltså saktat av, men åt rätt
            håll går det inte.
          </note>
          <note>
            Vidare sade Leijonborg att man vid köksborden tycker att man
            har fått det bättre. Nej, Lars
          </note>
          <note>
            Leijonborg, det gör man inte. År 1993 fick alla hushåll det sämre.
            Det redovisas i regeringens egen finansplan. Man har fått 3,4
            % lägre disponibla inkomster. År 1994 beräknas de disponibla inkomsterna
            bli 1 % högre, men det gäller för hushållen totalt, och det finns
            fattiga och det finns rika hushåll. Många hushåll kommer fortfarande
            att ha det dåligt. De har fått det sämre på grund av era stora
            skattehöjningar, era höjningar av momsen, av bensinskatten och
            av inkomstskatten.
          </note>
          <note>
            Era stora skattesänkningar har tillfallit företagen.
          </note>
          <note>
            Ni säger att ni har fått i gång Sverige med stora skattesänkningar
            för företagen. Men, Lars
          </note>
          <note>
            Leijonborg, i valet år 1991 erkände Folkpartiets partiledare
            att Sverige redan hade världens bästa bolagsskatt. Den har ni
            nu gjort ännu bättre -- om nu världens bästa bolagsskatt kan bli
            ännu bättre.
          </note>
          <note>
            Ni har helt enkelt gett företagen ett slags övergödning.
          </note>
          <note>
            Men det viktigaste för ett företag är inte en låg skatt utan
            att ha en god produkt, bra arbetskraft och en duktig företagsledning.
            Att det är det viktiga för ett företag bekräftas av all ekonomisk
            teori och av all praktik.
          </note>
          <note>
            Det är nu många ekonomer som kritiserar era åtgärder på företagsskattesidan.
            Jag kan nämna Jan
          </note>
          <note>
            Södersten, och i dagarna sade Carl-Johan
          </note>
          <note>
            Westholm, VD för Företagarnas riksorganisation, att ni har gjort
            det här på fel sätt. Carl-Johan
          </note>
          <note>
            Westholm föredrog den metod som vi i vänstern och Socialdemokraterna
            pläderar för när det gäller att lindra dubbelbeskattningen. Det
            är ju anmärkningsvärt. Vi har inte sagt att vi vill införa en
            fullständig dubbelbeskattning, utan vi vill ha en lindring, men
            på bolagssidan. Det är vårt alternativ.
          </note>
          <note>
            Det står Socialdemokraterna och vänstern gemensamt för.
          </note>
          <note>
            Så till frågan: Hur skall vi uthålligt få fart på produktionen?
            Ja, den viktigaste investering man kan göra, den viktigaste enskilda
            åtgärden för att få fart på näringslivet, är satsningar på den
            privata sidan. Det är väldigt viktigt för att få ner underskotten,
            det har Lars Leijonborg rätt i. Det enda sättet att få ner underskotten
            är att få till stånd en ökad sysselsättning inom den privata sektorn.
          </note>
          <note>
            Det är korrekt.
          </note>
          <note>
            Vad kan man då göra? Från vänstern har vi föreslagit att medel
            anvisas på en rad olika punkter för riktat stöd till småföretagsamhet.
            Detta gällde en miljard i budgeten. Men ni från Folkpartiet och
            resten av den borgerliga majoriteten i utskottet avstyrkte förslaget.
          </note>
          <note>
            En annan viktig sak är utbildningssatsningar, men ni ökar inte
            dessa satsningar utan drar i verkligheten ner på utbildningen.
            Varför gör ni det,
          </note>
          <note>
            Lars Leijonborg? Varför satsar ni inte mer på utbildning? Det
            är nämligen att satsa på produktivitet för framtiden.
          </note>
          <note type="speaker">
            Anf. 101 LARS LEIJONBORG (fp) replik:
          </note>
          <note>
            Herr talman! Budgetunderskottet minskar.
          </note>
          <note>
            Statsskulden kommer att öka fram till det att budgetunderskottet
            är noll. Budgetunderskottet har emellertid minskat flera tiotals
            miljarder kronor jämfört med de bedömningar som gjordes bara för
            något år sedan. Så när det gäller budgetunderskottet går utvecklingen
            uppenbarligen åt rätt håll. Vi menar att om vi får tillfälle att
            fullfölja det saneringsprogram som vi har fått riksdagens godkännande
            för, kommer budgetunderskottet att vara eliminerat mot slutet
            av 90-talet.
          </note>
          <note>
            Lars Bäckström säger att vi övergöder företagarna.
          </note>
          <note>
            Ja, det har ju ni alltid sagt. Jag minns inte vad kommunisterna
            sade när beslut fattades om den hittillsvarande bolagsbeskattningen,
            men jag är helt övertygad om att Hilding Hagberg eller vem det
            kan ha varit som förde ordet på den tiden ansåg att det systemet
            innebar en övergödning av företagarna. Varje förbättring som vi
            har genomfört har sedan också setts som en övergödning av företagarna.
            Ni har därför väldigt liten trovärdighet när ni säger att ni vill
            medverka till att skapa bra villkor för företagare. Som jag sade
            tar jag ganska lätt på den kritiken.
          </note>
          <note>
            Bland de många förutsättningar som måste till för att vi skall
            få fart på hjulen i den privata sektorn, ingår nämligen också
            rimliga skattevillkor. Att t.ex.
          </note>
          <note>
            ta bort skatten på arbetande kapital, som vi har gjort, är en
            mycket rimlig förändring. Få människor förstår de gamla reglerna
            när man berättar för dem att bara det faktum att en företagare
            innehar en lokal och en maskin i sig gör att han måste betala
            förmögenhetsskatt. Det är mycket rimligt att förändra detta, och
            det vore trevligt att höra om
          </note>
          <note>
            Lars Bäckström kan lova att Vänsterpartiet inte skall medverka
            till ett återinförande av förmögenhetsskatt på arbetande kapital.
          </note>
          <note type="speaker">
            Anf. 102 LARS BÄCKSTRÖM (v) replik:
          </note>
          <note>
            Herr talman! Det är kanske så att vi har liten trovärdighet.
            Jag vill då bara tala om för Lars
          </note>
          <note>
            Leijonborg att jag på partiets vägnar i en partimotion har motionerat
            om att förmögenhetsskatten på arbetande kapital skall slopas.
            Denna motion bifölls av riksdagen. Det är väl svar på frågan.
          </note>
          <note>
            Detta visar också att man måste vara väldigt alert i dagens politik
            och inte hänga fast vid vad kommunisterna sade på 1950-talet.
            Om Lars
          </note>
          <note>
            Leijonborg gör det, kanske jag börjar rota i vad vissa folkpartister
            sade på 50-talet. Allting blir kanske knepigt, om vi här skulle
            ta upp vad som sades om att Sverige skulle gå med i NATO och det
            ena med det tredje. Inte är väl Lars Leijonborg av den uppfattningen
            -- eller det kanske han är i dag, man vet aldrig.
          </note>
          <note>
            Vi har sagt att vi vill satsa mer på utbildning. Lars
          </note>
          <note>
            Leijonborg är också utbildningspolitiker i botten.
          </note>
          <note>
            Jag minns att Lars Leijonborg en gång talade om att det skulle
            vara så hemskt med en kommunalisering av skolan, för då skulle
            skolan få sämre resurser. Men vad gjorde ni sedan när ni fick
            makten? Jo, ni tog bort det riktade statsbidraget till skolan,
            de utbildningspengar som vi i
          </note>
          <note>
            Vänsterpartiet och Göran Persson kom överens om att garantera
            skolan. Nu stoppar ni i stället alla pengarna i en stor säck --
            lägg dina sorger i en säck! -- och nu sitter de ute i kommunerna
            med sorgerna och drar ner på utbildningssatsningarna.
          </note>
          <note>
            Följden blir att småföretagarna kommer att få sämre utbildad
            arbetskraft, och det är att såga i grenen för Sveriges produktiva
            framtid.
          </note>
          <note>
            Vi vill ha pengar till kommunerna inte för att få ner underskottet
            utan för att kunna hålla en god standard på utbildningen och ge
            en bra barnomsorg. Men ni drar ner. Det första ni gjorde när ni
            kom till makten var att ta ifrån kommunerna
          </note>
          <note>
            7,5 miljarder varje år, sedan gav ni dem 4 miljarder ett enda
            år. Resten skär ni bort från kommunsektorn. Det är det som är
            så fel. Det gäller riktiga jobb -- det är vi överens om -- och
            det är t.o.m. framtidsjobb. Varför, Lars Leijonborg, skär ni i
            kommunsektorn och tvingar merparten av
          </note>
          <note>
            Sveriges skolor att spara, att öka antalet elever i klasserna
            och ha färre lärare?
          </note>
          <note>
            Lars Leijonborg målade upp kommunaliseringens faror. Jo, den
            innehöll faror, men Lars Leijonborg har sett till att verkställa
            hoten. Det är ännu värre.
          </note>
          <note type="speaker">
            Anf. 103 LARS LEIJONBORG (fp) replik:
          </note>
          <note>
            Herr talman! Jag ser fram emot att jämföra citat från 50-talet.
            Jag tror att de citat Lars Bäckström kan hitta från folkpartister
            som på något sätt skulle vara besvärande, väger mycket mycket
            lätt jämfört med de citat jag skulle kunna hitta från Lars
          </note>
          <note>
            Bäckströms andliga fäder i riksdagen på den tiden.
          </note>
          <note>
            Jag håller naturligtvis med om att en satsning på utbildning
            är något av det absolut viktigaste som vi kan göra för att få
            fart på Sverige. Jag menar också att den här regeringen har genomfört
            mycket mycket kraftiga satsningar. En sak vi har gjort är att
            använda den kapitalanhopning som låg i löntagarfonderna till att
            satsa på en kvalitetshöjning i den högre utbildningen och framför
            allt forskningen. Vi har också genom arbetsmarknadspolitiska medel
            genomfört en väldig satsning på arbetsmarknadsutbildning, folkhögskolor
            och kommunal vuxenutbildning, dvs. sådan återkommande utbildning
            som är mycket viktig för att öka arbetskraftens kompetens.
          </note>
          <note>
            Vi skall väl inte fördjupa oss i frågan om skolans kommunalisering,
            men man kan väl kort säga att allt det jag varnade för i den debatten
            sedan har hänt. Göran Persson har ingen replikrätt nu, men jag
            vill ändå nämna ett av hans mera beramade uttalanden till lärarfacken:
            Det är klart ni skall till kommunerna, det är ju där pengarna
            finns. Jag tror att Göran Persson har haft anledning att fundera
            en del på det uttalandet.
          </note>
          <note>
            Jag menar inte att de nedskärningar av statsbidragen till kommunerna
            som har skett behöver gå ut över skolans kvalitet. Jag vet många
            exempel på att skolan för närvarande fungerar utmärkt. Vi har
            fått större valfrihet, och vi har på många sätt också fått en
            högre kvalitet. Den läroplan och det betygssystem som vi nyligen
            har fattat beslut om kommer också att bidra till det. Jag tror
            att Lars Bäckström har varit emot en hel del av de förändringarna,
            men i själva grundfrågan är vi ändå överens, nämligen att något
            av det absolut mest strategiska som vi kan göra är att satsa på
            utbildningen.
          </note>
          <note type="speaker">
            Anf. 104 STEFAN ATTEFALL (kds):
          </note>
          <note>
            Herr talman! Vi kunde i Göran Perssons anförande höra att han
            har utvecklat en konspirationsteori.
          </note>
          <note>
            Det var tydligen så att kds låg bakom Moderaternas högerpolitik,
            och detta ledde i sin tur -- om jag förstod konspirationsteorin
            rätt -- till att Wibble förstörde statsfinanserna och höjde skatterna.
            De skattehöjningar för vanligt folk som åsyftades var tydligen
            sänkningen av grundavdraget och höjningen av bensinskatten, och
            det var ju socialdemokratiska krav i krisförhandlingarna för ett
            tag sedan, liksom kravet på en sänkning av sjukersättningen till
            70 %.
          </note>
          <note>
            Man brukar beskylla oss i kds för att lägga oss platt och vara
            alltför tysta i debatten, men här ligger vi tydligen bakom t.o.m.
            socialdemokratiska ekonomisk-politiska förslag. Det är intressant
            att höra att vi har fått en sådan ruskigt stor betydelse i regerings-
            och riksdagsarbetet. Jag är litet förvånad över detta, men det
            var en ganska avancerad konspirationsteori, som var litet väl
            märklig.
          </note>
          <note>
            Annars har vi hört många frierier här. Lars
          </note>
          <note>
            Bäckström har friat förgäves. Han har formligen krupit på knäna
            fram till Socialdemokraterna. Vi vet att Ingvar Carlsson brukar
            fria till Folkpartiet, och Göran Persson försöker nu skälla ut
            Folkpartiet för att få kontakt i debatten. Lars Leijonborg har
            tagit avstånd från Socialdemokraterna, och Anne
          </note>
          <note>
            Wibble kommer troligen också att göra det snart.
          </note>
          <note>
            Ingvar Carlsson säger sig vara purken över att han inte får något
            gensvar på sina frierier och vill inte tjata längre. Göran Persson
            försöker i sina anföranden sträcka ut handen, samtidigt som han
            smäller till i samma gest.
          </note>
          <note>
            Allt det här tyder på att Socialdemokraterna har vissa relationsproblem,
            vissa svårigheter att umgås med sina partner. När det gäller enskilda
            personer brukar det bero på att man inte är trygg i sig själv,
            inte är i harmoni med sig själv. Det här kanske är ett uttryck
            för det förhållandet inom socialdemokratin.
          </note>
          <note>
            Fru talman! Vid många tillfällen har vi kristdemokrater i denna
            kammare talat om etikens betydelse. Detta gäller inte minst för
            den ekonomiska utvecklingen. Vi menar att den ekonomiska debatten
            inte får begränsas till att enbart handla om procentsatser i skatteskalor
            eller ekonomiska stimulanser.
          </note>
          <note>
            I finansplanen betonas vikten av samhällets förankring i en god
            etik för en väl fungerande ekonomi. Förra årets nobelpristagare
            i ekonomi
          </note>
          <note>
            Douglass C. North har i sin forskning tydligt visat just institutionernas
            betydelse för den ekonomiska utvecklingen. Med institutioner menas
            de vanor, normer och regler som utgör spelreglerna i ekonomin.
            Effektiva normer och regler skapar säkerhet i affärer och sänker
            kostnaderna för ekonomiska transaktioner. Rika länder skapas av
            ekonomier som baseras på specialisering, arbetsdelning och därmed
            en omfattande handel och byte av varor och tjänster. Utvecklingen
            av produktionsförmågan blir då alltmer likartad mellan länderna
            och allt mindre begränsande.
          </note>
          <note>
            Samtidigt blir transaktionskostnaderna allt viktigare. Alltför
            höga kostnader för att genomföra en affär förhindrar att välstånd
            kommer till stånd.
          </note>
          <note>
            Om vi inte kan lita på varandra, på offerter och kontrakt, på
            rättssystemet, på muntlig och skriftlig information, då tar varje
            affär mer tid, kräver mer pappersarbete, mer advokatkostnader,
            fler rättegångar. Följden blir mindre risktagande och att ekonomins
            utvecklingskraft avtar.
          </note>
          <note>
            I grunden skapas alltså inte ekonomisk tillväxt av investeringar
            i realkapital, humankapital eller teknisk utveckling. Detta är
            i själva verket endast tillväxtens förlopp. Tillväxtens motor
            är hur samspelet mellan människor, företag och myndigheter fungerar,
            vilket avgörs av institutionerna, som Douglass C. North pratar
            om.
          </note>
          <note>
            Den viktigaste långsiktiga uppgiften för ekonomisk politik måste
            därför vara att skapa just goda vanor, normer och regler. Vi kristdemokrater
            tror att den etik som finns i svensk tradition, den kristna etiken,
            är den bästa grunden för att bygga ett sådant samhälle och en
            sådan ekonomisk politik.
          </note>
          <note>
            I utskottet har vi uppnått enighet kring skrivningar i den här
            riktningen, och det är bra. Jag upplever också att det finns en
            växande insikt i de här frågorna, både bland regeringspartierna
            och i oppositionen, och det välkomnar jag. Här tror jag att vi
            har mycket kvar att göra, och det krävs både en långsiktig politik
            i den riktningen och en helhetssyn på dessa frågor. Jag tror att
            det är en av de viktiga frågor som vi har att jobba med i ekonomin
            framöver.
          </note>
          <note>
            Fru talman! Vår enorma statsskuld och de stora underskotten i
            de offentliga finanserna kräver en mycket stram finanspolitik.
            Detta är också i hög grad en etisk och moralisk fråga. Vi har
            ett ansvar att reda ut obalanserna i ekonomin och inte vältra
            över en gigantisk statsskuld till våra barn och barnbarn. Redan
            i dag uppgår statsskulden till smått fantastiska 120 000 kr/person,
            pensionärer och spädbarn inräknade. I utskottets betänkande beskrivs
            konsekvenserna av detta tydligt. Om räntenivån är oförändrad innebär
            ett underskott i nuvarande omfattning att staten måste spara 15
          </note>
          <note>
            miljarder kronor varje år bara för att undvika att budgetunderskottet
            ökar.
          </note>
          <note>
            Det här är en sak som också Ian Wachtmeister har talat mycket
            om. Han höll ett engagerat anförande om detta. Men vi ser ju --
            Lars Tobisson var inne på detta -- hur Ny demokrati går ihop med
          </note>
          <note>
            Socialdemokraterna i olika utskott, bl.a.
          </note>
          <note>
            kulturutskottet och skatteutskottet, om utgiftsökningar men inte
            om besparingar för att finansiera dem. Man frågar sig var helheten
            i Ny demokratis politik finns. Eller har Ian
          </note>
          <note>
            Wachtmeister svårt att hålla ordning på sina partikamrater?
          </note>
          <note>
            Det är med stigande förvåning man tar del av de socialdemokratiska
            reservationerna till detta betänkande. Samma parti som under 70-talet
            tillämpade överbryggningspolitiken, med väl känt resultat, och
            under 80-talet bedrev en överhettningspolitik, med de katastrofala
            följder vi nu måste hantera, följer nu på 90-talet upp detta med
            något som närmast kan beskrivas som en överbudspolitik.
          </note>
          <note>
            Finansplanen och den ekonomiska politiken, som av Socialdemokraterna
            brukar betecknas som passiva, innehåller faktiskt flera viktiga
            saker:
          </note>
          <note>
            -- 50 miljarder i olika arbetsmarknadspolitiska åtgärder,
          </note>
          <note>
            -- större satsningar i infrastruktur och utbildning än någonsin
            tidigare och
          </note>
          <note>
            -- fattade beslut om budgetförstärkningar på sammanlagt 90 miljarder
            kronor, när de får fullt genomslag, under denna mandatperiod som
            ger förutsättningar för lägre räntor, vilket i sin tur underlättar
            nya investeringar och nya jobb. Bara under 1993 har denna politik
            lett till 3--4
          </note>
          <note>
            procentenheter lägre räntor på bostadslån, för att ta ett exempel.
          </note>
          <note>
            Fru talman! Jag anser att det socialdemokratiska budgetalternativet
            ger ett hokus-pokus-intryck.
          </note>
          <note>
            Med skattesänkningar och utgiftshöjningar kommer budgetunderskottet
            att minska med 5,2
          </note>
          <note>
            miljarder, skriver socialdemokraterna i sin reservation. Frågan
            som inställer sig är: Varför nöja sig med endast 5,2 miljarder
            i minskat underskott, om man nu med ytterligare utgiftsökningar
            och skattesänkningar kan åstadkomma ännu större förbättringar
            i statsbudgeten?
          </note>
          <note>
            I en av reservationerna till finansutskottets betänkande skriver
            socialdemokraterna att ''de få utgiftsnedskärningar som föreslagits
            har redan intecknats av ökade kostnader för bl.a.
          </note>
          <note>
            vårdnadsbidraget''. Detta debatterade Göran
          </note>
          <note>
            Persson och Lars Leijonborg tidigare. Sanningen är att vårdnadsbidraget
            finansieras med besparingar utöver saneringsprogrammet. Dessutom
            har det lagts fram ytterligare en besparing sedan dess, nämligen
            sänkningen av föräldraförsäkringen. Det är intressant att notera
            att regeringen anklagas för att rasera hela vår välfärd och i
            samma dokument beskylls för att spara för litet. Det är också
            intressant att höra hur vänsteroppositionen klagar på att vi inte
            har råd med reformer som vårdnadsbidraget i dagens statsfinansiella
            läge.
          </note>
          <note>
            Samtidigt för man inte liknande resonemang om andra reformer
            som vi genomför, t.ex. på handikappområdet eller när det gäller
            höjningen av u-landsbiståndet. Om varje reform anses vara ofinansierad,
            måste också handikappreformen och u-landsbiståndet m.m. vara ofinansierade.
          </note>
          <note>
            I själva verket finns det en långsiktig strategi i regeringens
            budgetarbete där dessa reformer ryms.
          </note>
          <note>
            Därför är de alltså finansierade. Om man anser att allting är
            ofinansierat när vi har ett budgetunderskott, måste det vara mycket
            mer än de här sakerna som är ofinansierat, och då är vi inne på
            att ifrågasätta mycket mer i så fall. Det måste bli en konsekvens
            i attackerna och angreppen på vårdnadsbidraget.
          </note>
          <note>
            Fru talman! Den i särklass viktigaste ekonomiskpolitiska uppgiften
            är att få fler människor i arbete, av sociala, ekonomiska och
            etiska skäl. Den i år enskilt största frågan för att klara denna
            uppgift är att svenska folket säger ja till medlemskap i den europeiska
            gemenskapen och unionen. Men det räcker inte. Enligt oss kristdemokrater
            måste politiken under flera år följa efter tre viktiga linjer:
          </note>
          <note>
            För det första, vilket jag redan har talat om, måste fokus riktas
            på etikens betydelse för en långsiktigt positiv ekonomisk utveckling.
          </note>
          <note>
            För det andra, som jag också berört tidigare, måste arbetet med
            att sanera de offentliga finanserna fortsätta med oförminskad
            styrka. Ett minskat budgetunderskott är en förutsättning för lägre
            räntor och en låg inflation, och därmed också en sund tillväxt
            i ekonomin.
          </note>
          <note>
            För det tredje måste fler människor ges chansen till meningsfull
            sysselsättning. De offentliga finanserna tillåter inte att antalet
            skattefinansierade arbetstillfällen ökar i den offentliga sektorn.
            De nya jobben måste i stället skapas i den privata sektorn. Det
            är ofta i de små och medelstora företagen som framtidens nya jobb
            skall skapas.
          </note>
          <note>
            Riksdagen har redan tagit en rad beslut för att skapa gynnsamma
            förutsättningar för ett ökat företagande.
          </note>
          <note>
            Det gäller att få maximal sysselsättningseffekt av den tillväxt
            vi nu börjar uppleva. Men då krävs en politik som på bred front
            skapar utrymme för alla former av tjänsteproduktion. Det innebär
            en politik som samtidigt främjar kompetens och kunskapsintensiva
            företag, minskar beskattningen av arbete och öppnar arbetsmarknaden
            för nya typer av arbeten. Exempel på en sådan politik är en skatteväxling,
            från arbete till miljöbelastande utsläpp, ändliga naturresurser
            och energi.
          </note>
          <note>
            I avvaktan på större sänkningar av arbetsgivaravgifter eller
            sänkt tjänstemoms bör en särskild u-skattesedel införas för arbetslösa
            ungdomar under 25 år. Den skulle innebära slopad moms och sänkta
            arbetsgivaravgifter för ungdomar som vill arbeta direkt mot hushållssektorn.
          </note>
          <note>
            Arbetsuppgifterna skulle kunna vara snöskottning, barnpassning,
            städning, gräsklippning, bilvård, etc.
          </note>
          <note>
            Då dessa tjänster är mycket priskänsliga tror vi att det är nödvändigt
            att skattesystemet anpassas så att hushållen har råd att köpa
            dem. Ett införande av en u-skattesedel, alltså en speciell ungdomsskattesedel,
            riktar statens skattelindring till redan arbetslösa, som därmed
            skapar sig arbeten som i dag inte existerar eller endast utförs
            svart.
          </note>
          <note>
            De som ser en fara i att människor skulle fastna i den här typen
            av arbeten borde kunna ansluta sig till kds-modellen, eftersom
            den innebär en övre gräns på 25 år. Därmed kan vi också avföra
            en hel del av övertonerna i den s.k. pigdebatten.
          </note>
          <note>
            Fru talman! Med dessa ord vill jag yrka bifall till hemställan
            i finansutskottets betänkande FiU10
          </note>
          <note>
            och avslag på samtliga reservationer.
          </note>
          <note type="speaker">
            Anf. 105 GÖRAN PERSSON (s) replik:
          </note>
          <note>
            Fru talman! Först vill jag göra en reflexion över
          </note>
          <note>
            Attefalls anförande, där han sade att vårdnadsbidraget är finansierat,
            precis som allt annat som ligger i budgeten och som representerar
            statliga utgifter. Man slutar med ett underskott på
          </note>
          <note>
            172 miljarder kronor, punkt slut.
          </note>
          <note>
            Finessen med vårdnadsbidraget är att det definitivt är en nytillkommen
            utgift. En annan sak är att om man har en sådan attityd, Stefan
            Attefall, i det läge som landets ekonomi befinner sig i, så tenderar
            reformutrymmet att bli obegränsat.
          </note>
          <note>
            Varför inte klippa till med ett vårdnadsbidrag på
          </note>
          <note>
            4 000 kronor? Då blir budgetunderskottet 174
          </note>
          <note>
            miljarder kronor, men det är ändå finansierat, eftersom det ligger
            i budgeten. Detta är logiken i
          </note>
          <note>
            Attefalls resonemang. Därmed kan vi kanske lämna den frågan.
          </note>
          <note>
            Det finns en annan fråga som jag tycker att Attefall skall ta
            upp här i kammaren, och den rör vården.
          </note>
          <note>
            Han nämner inte den. Men det var den frågan som förde kds in
            i riksdagen, med Jerzy Einhorn i spetsen för ökade satsningar.
          </note>
          <note>
            Vi vet alla vad som har hänt. Vi har sett reportagen;
          </note>
          <note>
            på sjukhus, vårdcentraler och i äldreomsorgen möter vi människors
            oro. Det är en bild av de neddragningar som har skett i den kommunala
            sektorn.
          </note>
          <note>
            Attefall berömde sig i sitt tal av att man har tagit ytterligare
            utgiftsnedskärningar i den offentliga ekonomin. Jag tror att han
            preciserade det till 90
          </note>
          <note>
            miljarder kronor. I detta ligger en icke oväsentlig del kommunala
            utgifter, Stefan Attefall!
          </note>
          <note>
            Regeringen har själv uppskattat det till 60 000 jobb som skall
            bort i kommuner och landsting, i vård och utbildning. Det ingår
            i den s.k. Nathalieplanen, av och till prissatt till 35-miljardersnivå.
          </note>
          <note>
            Med tanke på det budskap som kds hade i valrörelsen, med tanke
            på den opinion vi alla möter och med tanke på vad etik och moral
            kräver i form av anständiga svar -- berätta hur denna besparing
            skall ta sig uttryck i landets kommuner, i vården och i omsorgen,
            Stefan Attefall! Vi väntar alla på kds beskrivning av den utvecklingen.
          </note>
          <note type="speaker">
            Anf. 106 STEFAN ATTEFALL (kds)
          </note>
          <note>
            replik:
          </note>
          <note>
            Fru talman! Jag skall gärna ta upp frågan om vården.
          </note>
          <note>
            Det är inte så enkelt att enbart vårdfrågan förde kds in i riksdagen,
            men jag tror att det var en av många frågor som man kände att
            kds hade ett engagemang i. Det har vi.
          </note>
          <note>
            Men vi har också en insikt om att detta är mycket svåra problem.
            Vi har varit med om att göra en viss neddragning av statsbidragen
            till kommuner och landsting. Det är dock bara en femtedel av de
            neddragningar som Göran Perssons socialdemokratiska vänner genomförde
            under 80-
          </note>
          <note>
            talet. Men vi gjorde det helt enkelt därför att vi upplevde en
            akut ekonomisk situation.
          </note>
          <note>
            Vi vet också att kristdemokrater ute i landets kommuner och landsting
            ser till att man prioriterar just vården och omsorgen där de har
            möjlighet att påverka.
          </note>
          <note>
            Som ett exempel kan jag nämna Västerbottens läns landsting, som
            styrs av socialdemokraterna. De ville skicka ut hundratals sjukvårdsbiträden
            och sköterskor i arbetslöshet mot oppositionens vilja.
          </note>
          <note>
            De ville inte bara ta igen de skulder som fanns på pensionssidan
            just då, utan de ville hämta igen 70-
          </note>
          <note>
            talets och 80-talets försyndelser på en gång.
          </note>
          <note>
            Hela oppositionen, kristdemokrater och andra, upplevde att detta
            var en dålig stabiliseringspolitik.
          </note>
          <note>
            Det var Länsarbetsnämnden som räddade landstingets socialdemokratiska
            ledning från en stor och besvärlig debatt.
          </note>
          <note>
            Vi har det besvärligt ute i kommuner och landsting på grund av
            att ekonomin har gått bakåt i ett par års tid till följd av de
            missgrepp som skedde under
          </note>
          <note>
            80-talet. Nu gäller det att se framåt. Den offentliga konsumtionen
            kan inte öka, men vi skall inte heller dra in ytterligare statsbidrag
            till kommunerna. Det anser kristdemokraterna i dagens läge.
          </note>
          <note>
            Men det krävs ett ordentligt, praktiskt prioriterande för att
            skydda just de gamla och sjuka, inte minst de långvarigt sjuka,
            från att drabbas av Sveriges dåliga ekonomi. Det är alltid så
            att de människor som har minst får det besvärligast när ekonomin
            är dålig. Därför är det viktigt att vi för en långsiktig och ansvarsfull
            politik och inte ger
          </note>
          <note>
            Sverige nya problem utöver dem vi har att reda upp nu.
          </note>
          <note>
            Jag vill också säga något kort om vårdnadsbidraget.
          </note>
          <note>
            Socialdemokraterna har en filosofi som går ut på att bara den
            reform som man ogillar anses vara ofinansierad på grund av budgetunderskottet
            i
          </note>
          <note>
            Sverige. Men reformer som man gillar, t.ex.
          </note>
          <note>
            handikappreformen och biståndsökningarna, är inte ofinansierade
            enligt Göran Perssons retorik.
          </note>
          <note>
            Den inkonsekvensen måste Göran Persson förklara.
          </note>
          <note>
            Självfallet kan vi säga att 170 miljarder av statsutgifterna
            är ofinansierade, men det är mycket mer än vad vi talar om när
            det gäller vårdnadsbidraget. Det är en strukturreform för att
            flytta makten från politiker och planerare till köksborden, där
            människorna skall fatta beslut om sin egen barnomsorg och om försäkringar
            för sina barn och sig själva.
          </note>
          <note>
            Jag är övertygad om att det kommer att innebära att vi får kostnadsbesparingar
            på sikt. Men i avvaktan på de vinsterna har vi också finansierat
            detta inom saneringsprogrammets ram. Så kommer budgetarbetet att
            fortsätta: Sakta men säkert kommer vi att plocka ned budgetunderskottet
            till en hanterbar nivå -- om den här regeringen får fortsätta
            och inte Socialdemokraterna kommer och förstör alltihop.
          </note>
          <note type="speaker">
            Anf. 107 GÖRAN PERSSON (s) replik:
          </note>
          <note>
            Fru talman! Just det! Om den här regeringen får fortsätta så
            blir det ytterligare 60 000 färre anställda i kommuner och landsting,
            Stefan Attefall! Det är innebörden av vad Attefall nyss läste
            upp här i kammaren.
          </note>
          <note>
            Men när man pressar honom -- och lyssna noga nu! -- på besked
            om vad detta betyder, säger han till mig och övriga som har lyssnat
            att det inte skall bli några ytterligare nedskärningar! Detta
            framgår av protokollet. Men han sade nyss i sitt anförande att
          </note>
          <note>
            90 miljarder kronor, varav en stor del är besparingar i offentlig
            konsumtion, skall bort! Det är Nathalieplanens innehåll.
          </note>
          <note>
            Antingen står Stefan Attefall bakom regeringens ekonomiska politik
            -- och det gör han faktiskt -- och då är det god etik och moral
            att icke bära falskt vittnesbörd utan att stå för sin uppfattning.
            Eller så upplever Stefan Attefall det som han har framför sig
            som så plågsamt att han rimligen bör söka andra politiska konstellationer
            att verka inom.
          </note>
          <note>
            Detta, äldreomsorgen och vården, är en ödesfråga för kds. Stefan
            Attefall går runt detta och ger dubbla budskap. Det är uppslutning
            kring de kraftfulla besparingarna, samtidigt som inte en krona
            skall tas utöver vad som har tagits. Det går inte att säga så.
            Det är dålig etik, Stefan Attefall!
          </note>
          <note>
            Han trasslar sedan runt i Västerbottens läns landsting. Jag kan
            förstå att han vill fly dit. I dagens nummer av tidningen Dagen
            läser jag en insändare från en kvinna som har lämnat kds. Hon
            skriver så här:
          </note>
          <note>
            ''Den lilla människan kommer i kläm mellan de stora målen. Generositeten
            inom KDU har försvunnit. Ärligheten är borta och likaså den goda
            stämningen. Vad annat kan man vänta sig med
          </note>
          <note>
            MUF-åsikter i den högsta ledningen?'' Det är undertecknat av
            en avgående organisationschef för kristdemokraterna i Västerbotten.
          </note>
          <note>
            Förstår inte Stefan Attefall att det budskap som kds levererade
            i den föregående valrörelsen om att satsa på vården i dag möts
            av en oerhörd besvikelse, när man ser politiken som bedrivs?
          </note>
          <note>
            Förstår inte Stefan Attefall att om man i anförandet säger att
            man står fast vid beslutet om nedskärningar i kommunerna, så kan
            man inte i repliken hävda att inte en krona skall tas? Då bär
            man falskt vittnesbörd.
          </note>
          <note type="speaker">
            Anf. 108 STEFAN ATTEFALL (kds)
          </note>
          <note>
            replik:
          </note>
          <note>
            Fru talman! Först och främst vill jag kommentera den insändare
            som Göran Persson citerar. Han börjar läsa på ett väl valt ställe.
            De mål som den här damen var kritisk mot gällde medlemskap i den
            europeiska unionen och ekonomisk tillväxt. Jag uppfattar det som
            att Göran Persson inte har någon annan uppfattning än vad jag
            har, nämligen att vi skall vara med i den europeiska gemenskapen.
            Den här damen delar, som sagt, inte den uppfattningen.
          </note>
          <note>
            Det är detta som hon är kritisk mot.
          </note>
          <note>
            Låt oss gå tillbaka till vården! Jag försöker vara seriös när
            jag säger att detta är en svår fråga. Vi har en krympande kaka,
            och vi har att hantera en svår situation inom exempelvis vården.
            Vi kunde se bilder från 1989, 1990 och 1991 som visade gamla och
            sjuka som låg i korridorerna utan tillsyn. De problemen fanns
            då, och vi har sett att en del av de problemen fortfarande finns
            kvar. Jag vet också att kristdemokrater styr och ställer med just
            den sociala omsorgen i kommunerna. Man satsar mycket på nya äldrebostäder
            och gör mycket stora insatser för att hjälpa de gamla och sjuka.
            Man prioriterar verkligen det området i den kommunala budgeten.
          </note>
          <note>
            Detta med realt oförändrad konsumtion, som det heter i saneringsprogrammet,
            innebär att kommunerna realt sett inte får växa ytterligare. När
            det blir tillväxt i vår ekonomi kommer kommunerna inte att tillåtas
            växa i samma takt som ekonomin. Det innebär för den skull inte
            att kommunerna alltid måste krympa vård- och omsorgsinsatserna.
            Det innebär att man får fortsätta med att effektivisera och hålla
            igen och att man inte får vara med och dela på den ökning av kakan
            som kommer att bli. Den måste gå till att sanera statsfinanserna.
          </note>
          <note>
            Detta innebär inte alls att vi skall genomföra samma 35-miljardersbesparing
            på kommuner och landsting som Göran Perssons partikamrater gjorde
            under 1980-talet. Det finns inga sådana planer i regeringens arbete
            just nu.
          </note>
          <note>
            Göran Persson måste förklara sig. Han är orolig för kommunernas
            ekonomi. Det var han inte minst när vi var tvungna att genomföra
            en del smärtsamma besparingar på det området. Hur kan det komma
            sig att dessa pengar aldrig finns i
          </note>
          <note>
            Socialdemokraternas budgetförslag? Sedan våren
          </note>
          <note>
            1993 har dessa pengar aldrig funnits med. Lars
          </note>
          <note>
            Bäckström ställde frågor om detta i dagens debatt.
          </note>
          <note>
            Göran Persson och alla andra socialdemokrater vägrade svara på
            dem. Socialdemokraterna har inte mer pengar än vad vi har. Ni
            har mindre, eftersom ni skall använda era pengar till många andra
            saker som innebär att ni t.ex. stimulerar exportindustrin och
            investerar ännu mer, trots att man just nu gör goda vinster. Detta
            är ert dilemma. Det måste ni stå till svars för. Ni försöker skjuta
            över den bollen på oss.
          </note>
          <note type="speaker">
            Anf. 109 LARS BÄCKSTRÖM (v) replik:
          </note>
          <note>
            Fru talman! Stefan Attefall inledde med att säga att jag hade
            friat till Socialdemokraterna. Attefall! Det var inget frieri.
            Det var en inbjudan till en släktträff. Det är något helt annat
            än frierier i vanlig mening.
          </note>
          <note>
            Vi känner en ideologisk gemenskap med
          </note>
          <note>
            Socialdemokraterna. Det vill vi utnyttja. Stefan
          </note>
          <note>
            Attefall! Jag rullar t.o.m. ut en röd matta för Göran
          </note>
          <note>
            Persson. Samtidigt säger jag till honom att han inte får torka
            av några leriga skor på mina mattor. Det är dålig etik i politiken
            om han försöker med det.
          </note>
          <note>
            Det är alltså mycket klara och enkla besked.
          </note>
          <note>
            Jag tycker att det som Stefan Attefall sade om skatteväxlingen
            var bra. Det är inte något frieri. Jag konstaterar faktum. Vi
            är överens. Centern och t.o.m. Socialdemokraterna, tror jag, är
            överens om detta. Vi är i majoritet. Ändå kommer det inte att
            hända något på länge. Det är några andra som bromsar, Stefan Attefall.
            Det är vännerna i regeringen, dvs. Moderata samlingspartiet och
            kanske Folkpartiet liberalerna. Så knepigt kan det vara i politiken.
          </note>
          <note>
            Jag betvivlar inte Stefan Attefalls vilja att ge mer till vården,
            inte heller hans vilja att sitta i regeringen med Moderaterna.
            Då får man ge avkall på pengar till vården. Då får man ge avkall
            på detta med skatteväxlingen. Så kan det vara när det finns två
            olika viljor och den ena är starkare. Det är kristdemokraternas
            problem.
          </note>
          <note>
            Jag skall nu gå över till EU-frågan. Stefan Attefall sade att
            det vore bra med sänkt moms på tjänster.
          </note>
          <note>
            Sedan sade han: Nu skall vi in i EU. Det skall bli så bra.
          </note>
          <note>
            Det går inte, Stefan Attefall. Nu får ni välja igen, antingen
            sänkt moms på tjänster eller EU. EU
          </note>
          <note>
            förbjuder stenhårt och kategoriskt sänkt moms på tjänster. Så
            var det med den saken.
          </note>
          <note>
            Jag som står utanför EU kan driva kravet om sänkt moms på tjänster
            för att få fler tjänstejobb i den privata sektorn. Det kan jag
            göra med ett glatt hjärta, men det kan inte Stefan Attefall. Han
            skall in i EU. Så blir det ibland när man måste välja.
          </note>
          <note>
            Politik handlar ofta om att välja.
          </note>
          <note>
            Stefan Attefall säger att vi skall spara bort underskotten. Jag
            är oerhört hederlig. Jag säger att vi måste höja skatterna, spara
            och få tillväxt. Alla dessa tre saker behövs, Stefan Attefall,
            om man skall klara de svåra underskotten. Säger man något annat
            talar man inte sanning.
          </note>
          <note>
            Göran Persson har varit inne på frågan om vården.
          </note>
          <note>
            Det är oerhört viktigt. Stefan Attefall! I Dagens
          </note>
          <note>
            Nyheter från i dag står det: ''Allt är till salu''.
          </note>
          <note>
            Artikeln handlar om Stockholms landsting. Där finns en stor bild
            på ett monopolspel, och alla sjukhus finns med på spelplanen.
            Detta med marknadstänkande i sjukvården är dåligt och dumt, men
            det har ni tillåtit. Ni drog in ca 7,5 miljarder från kommunerna.
            Det var det första ni gjorde när ni kom i regeringsställning.
            Stefan Attefall! Är det inte dags att ge kommunerna 5 miljarder?
          </note>
          <note type="speaker">
            Anf. 110 STEFAN ATTEFALL (kds)
          </note>
          <note>
            replik:
          </note>
          <note>
            Fru talman! Göran Persson har hävdat att vi styr hela regeringen
            och även indirekt socialdemokratiska förslag. Lars Bäckström säger
            att vi lägger oss platta och bara lyder andra. Detta är den bild
            vi har att brottas med. Vi får höra sådana här påståenden från
            helt olika håll.
          </note>
          <note>
            Sanningen är den att vi påverkar och betyder en del, inte lika
            litet som Lars Bäckström tror och inte lika mycket som Göran Persson
            tror.
          </note>
          <note>
            Skatteväxlingen är viktig. Vi har drivit den frågan.
          </note>
          <note>
            Vi har också drivit krav på att det skall bli en parlamentarisk
            utredning om detta, inte för att begrava frågan utan för att skapa
            en politisk överenskommelse över gränserna kring en långsiktig
            skatteväxling. Vi vill ha en skatteväxling för att skapa trygghet
            och spelregler för industri och näringsliv och för att också skapa
            lösningar som gör att det kan bli en rejäl växling av skatter
            mellan t.ex. arbete och miljöfarliga utsläpp. Den här utredningen
            är på gång. Vi har fått gehör för detta krav. Även Lars Bäckströms
            parti kommer att bli inviterat till det arbetet. Om det blir en
            släktträff eller ej är svårare att bedöma.
          </note>
          <note>
            Jag skall återigen ta upp frågan om kommunerna och landstingen.
            Inom de trånga och begränsade ekonomiska resurser som finns skall
            vi se till att det prioriteras utifrån vad vi skulle vilja kalla
            människovärdighetsprincipen. Då kommer vården och omsorgen i första
            rummet. Men detta innebär inte att vi kan trolla med knäna och
            få fram pengar från luften.
          </note>
          <note>
            Eftersom vi har världens högsta skattetryck i
          </note>
          <note>
            Sverige beror problemen inte i första hand på att det har varit
            brist på pengar. Vi har använt pengarna på ett felaktigt sätt,
            på ett sätt som inte har skapat tillräckligt stark ekonomi för
            att bära upp alla de ambitioner som vi har. Därför måste vi börja
            bygga underifrån. Vi måste bygga upp musklerna i den svenska ekonomin
            för att därigenom skapa resurserna. Vi kan inte börja med att
            sätta musklerna på en svältkur genom gigantiska skattehöjningar.
            Det blir tyvärr ofta det enda receptet som kommer från Vänsterpartiet.
          </note>
          <note>
            Ni räknar bra i Vänsterpartiet, men ni räknar på fel åtgärder.
            Ni har landat fel i ert synsätt. Det är i och för sig bättre att
            vara hederlig i sina felaktiga slutsatser än att vara mindre nogräknad
            i vackra slutsatser som låter bättre än de egentligen är.
          </note>
          <note type="speaker">
            Anf. 111 LARS BÄCKSTRÖM (v) replik:
          </note>
          <note>
            Fru talman! För det kommande budgetåret har vi i
          </note>
          <note>
            Vänsterpartiet förslagit skattehöjningar i statsbudgeten på 10
            miljarder och besparingar i statsbudgeten på 7 miljarder. Det
            är en ganska hyfsad fördelning. Det är nödvändigt med besparingar
            under de kommande budgetåren. Det kommer också att vara nödvändigt
            med skattehöjningar under många år för att det skall bli balans
            i ekonomin.
          </note>
          <note>
            Naturligtvis kan man inte trolla. Men man kan göra en sådan enkel
            sak för att skaffa resurser till vården som att slopa grundavdraget
            för dem som har inkomster över brytpunkten, alltså för dem som
            tjänar mer än 200 000. Då får man in 5 miljarder.
          </note>
          <note>
            Dessa pengar går bara till kommunsektorn, ingen annanstans. Det
            är alltså en utvidgning av den kommunala skattebasen. Marginalskatten
            stiger inte över 51-procentsnivån vid en kommunalskatt på 31 %.
            Nu har jag nästan trollat med knäna i alla fall. Så bra har jag
            konstruerat detta förslag. Det skulle vi säkert gemensamt kunna
            rösta för om inte kristdemokraterna satt fast i den här regeringen.
          </note>
          <note>
            Naturligtvis påverkar ni en del. Den stora presenten till er
            var ju vårdnadsbidraget. Det är er stora sak. Det hade varit bättre
            för det svenska folket om ni hade sagt att ni absolut inte skulle
            vika från kravet på mer pengar till vården. Nu drev ni i stället
            fram vårdnadsbidraget. För de sjuka och gamla hade det varit bättre
            att ni hade gjort den prioriteringen. Då hade ni nog kunnat få
            igenom pengarna till vården. Men ni gjorde en annan prioritering,
            och det får ni ta på er ansvaret för.
          </note>
          <note>
            Stefan Attefall, vi skall se frågan långsiktigt och korrekt och
            vara oerhört hederliga. Arbetslösheten skall minska. Det är vi
            överens om. Det kommer inte att gå om vi inte förkortar arbetstiden.
            Men om vi förkortar arbetstiden, Stefan Attefall, kan vi klara
            att få ned arbetslösheten till den nivå som vi anser är normal
            för Sverige.
          </note>
          <note>
            Nu skall jag ge Kristdemokraterna ett ord på vägen.
          </note>
          <note>
            Förkortad arbetstid ger också mera tid för familjen.
          </note>
          <note>
            Om man arbetar kortare tid kan man vara hemma mera med sina barn.
            Ni värnar ju om familjen. Det här är alltså en bra åtgärd även
            för familjepolitiken.
          </note>
          <note>
            Utan kortare arbetstid, Stefan Attefall, kan man inte få ned
            arbetslösheten till en nivå på 2--3 % som vi tycker är acceptabelt.
            Det är ganska lätt att bevisa detta matematiskt.
          </note>
          <note type="speaker">
            Anf. 112 STEFAN ATTEFALL (kds)
          </note>
          <note>
            replik:
          </note>
          <note>
            Fru talman! Det finns ingen ekonomisk forskning som styrker att
            förkortad arbetstid verkligen skulle skapa flera jobb. Det skulle
            det möjligen göra om man sänkte lönen i motsvarande grad. Men
            jag tror inte riktigt att Vänsterpartiet tänker i de banorna.
          </note>
          <note>
            Däremot är det självfallet trevligt om vi kan åstadkomma en sådan
            utveckling att vi kan ta ut en löneökning i form av kortare arbetstid
            för att få mera tid för barnen och de nära och kära. Det ser jag
            inte alls negativt på. Jag tror i och för sig inte att framtiden
            kommer att innebära att vi kommer att kunna göra sådana alexanderhugg
            på arbetsmarknaden och av arbetstiden. Det kommer snarare mera
            att bli fråga om individuella och flexibla lösningar. Det behöver
            man inte heller vara negativ till.
          </note>
          <note>
            Jag vill göra Lars Bäckström uppmärksam på ett förhållande när
            det gäller kommunernas ekonomi.
          </note>
          <note>
            Vi har varit med om en smärtsam neddragning.
          </note>
          <note>
            Den är dock blygsam om man jämför med socialdemokraternas neddragning
            under 80-talet.
          </note>
          <note>
            Men vi har också varit med om att ge 4,2 miljarder extra till
            kommunsektorn under 1993 för att lindra minskningen i kommunernas
            ekonomi. Vi har också varit med om att slopa det statliga grundavdraget
            för inkomster över brytpunkten.
          </note>
          <note>
            Det gav 2 miljarder. Dessa pengar har använts för finansiering
            av andra åtgärder.
          </note>
          <note>
            Vi har också beslutat om ROT-åtgärder på olika områden. Till
            stor del har det gällt att kommunerna har kunnat bygga äldrebostäder
            tidigare än beräknat och reparera sådana som har varit slitna
            och i dåligt skick. Vi använder också arbetsmarknadspolitiska
            medel för att utbilda och höja kompetensen på arbetskraften i
            kommuner och landsting. Det gäller personer som annars kanske
            skulle bli varslade till följd av kommunernas ekonomiska situation
            och organisationsförändringar. Dessa organisationsförändringar
            är nödvändiga på lång sikt men kom kanske inte helt perfekt i
            tiden. Nu får man chansen att utbilda sig och höja sin kompetens.
            Därmed skapar vi bättre förutsättningar för kommunerna att klara
            sina ambitioner på det sociala området.
          </note>
          <note>
            En rad sådana åtgärder vidtas för att försöka parera den akuta
            situation som vi upplever just nu och för att skapa bra förutsättningar
            för en långsiktigt riktig utveckling. Men vi tar också hänsyn
            till de stora begränsningar som finns i statens ekonomi. Det är
            det sistnämnda som skiljer oss från Vänsterpartiet.
          </note>
          <note type="speaker">
            Anf. 113 IAN WACHTMEISTER (nyd)
          </note>
          <note>
            replik:
          </note>
          <note>
            Fru talman! Med utgångspunkt ifrån ett belopp på
          </note>
          <note>
            12 miljoner kronor, en utgiftspost, flög herr
          </note>
          <note>
            Attefall i väg och började undra över helheten i Ny demokratis
            politik. Han fick inte den att gå ihop.
          </note>
          <note>
            Det är faktiskt mycket lätt att läsa vår ekonomiska motion. I
            den finns förslag på besparingar på 38
          </note>
          <note>
            miljarder kronor. Det är den enda motion som har presenterats
            inför denna kammare som skulle kunna väcka någon som helst respekt
            hos något internationellt organ, vågar jag påstå. Vi är det enda
            parti som föreslår de neddragningar som man måste göra. Regeringspartierna
            har förvisso inte gjort det.
          </note>
          <note>
            Herr Attefall säger vidare att han är så nöjd med de insatser
            som kds gör på olika områden. Jag får hoppas att han verkligen
            är nöjd med dem. Det gäller bl.a. ROT-förslaget. Det lustiga är
            att det handlar om att ett utskott beslöt sig för att genomföra
            något som kallas kyrko-ROT på 12
          </note>
          <note>
            miljoner kronor. Det är detta som kds av alla partier tycker
            är så konstigt och inkonsekvent. Man tar sig för pannan, och i
            mitt fall är den stor.
          </note>
          <note>
            Här vet vi alla att det är kds och andra regeringspartier som
            inte är med på några av våra besparingar. Det är detta som det
            handlar om. När det gäller de 38 miljarderna vågar ni inte gå
            med på en enda bit. Ni menar att alla våra förslag skall täckas
            av era besparingar. Det är klart att det inte går. Ni har ju inga.
            Det är netto 0,5 miljarder.
          </note>
          <note>
            Snälla herr Attefall, tro inte att vi är någon sidovagn eller
            att jag skulle vara någon springpojke, eller vad det nu var som
            nämndes tidigare. Förra året bevisade vi det genom att yrka avslag
            på riktlinjerna för regeringens ekonomiska politik. Det gjorde
            vi den 10 mars. I dag är det således nästan en årsdag. Vi kanske
            inte skall göra det nu. Det vet jag inte. Men om det kommer fler
            sådana dumma påpekanden kan vi kanske göra det.
          </note>
          <note>
            Den gången räddades ni av Socialdemokraterna.
          </note>
          <note>
            Socialdemokraterna räddade samtidigt sitt eget skinn, eftersom
            de i annat fall skulle ha blivit avslöjade. Ni lever i dag, som
            regeringspartier, faktiskt på vårt ansvarstagande och på vår bedömning
            att de förslag som kommer från er i allmänhet inte är lika illa
            som de som kommer från
          </note>
          <note>
            Göran Persson och kompani. Men den jämförelsen är inte särskilt
            mycket att yvas över.
          </note>
          <note type="speaker">
            Anf. 114 STEFAN ATTEFALL (kds)
          </note>
          <note>
            replik:
          </note>
          <note>
            Fru talman! Jag kritiserade helheten i Ny demokratis politik.
            Jag menar att man måste ta ansvar för slutresultatet av partiets
            olika ageranden i olika utskott. Att tycka något i en text är
            en sak, men det är en helt annan sak att se till att det blir
            en helhet som man kan stå för när frågan behandlas i olika sammanhang
            och i olika utskott. Om man går ihop med Socialdemokraterna om
            utgifterna men inte får gehör någonstans för inkomsterna, blir
            inte helheten bra. Jag menar att det är upp till varje parti i
            riksdagen att ta ansvar för att helheten av partiets agerande
            också blir bra. Jag ifrågasatte därför Ian Wachtmeisters förmåga
            att hålla ihop partigruppen.
          </note>
          <note>
            Det har talats om en kyrko-ROT, och visst kan det vara trevligt
            med pengar för sådana ändamål. Vi kristdemokrater försöker alltid
            se till att finansieringen är ordnad när vi gör något som kostar
            pengar. Vi försöker nämligen ta ett helhetsansvar. Självfallet
            vore det lätt och populistiskt för oss att gå ut i vissa kretsar
            och säga att vi skall satsa pengar på kyrko-ROT. Men vi vill faktiskt
            ha ett mål på ännu längre sikt.
          </note>
          <note>
            Vi vill skapa trovärdighet för att vi försöker ta ett helhetsansvar
            för vad våra förslag innebär. Vi vill ta ett ansvar för helheten
            efter det att beslutet är fattat. Det medför vissa begränsningar
            för hur vidlyftiga vi kan vara. Det är dock den enda realistiska
            linjen om man skall ta ansvar både i riksdag och regering. Jag
            hoppas att Ian
          </note>
          <note>
            Wachtmeister skall ha samma ambitioner som vi kristdemokrater
            har. Jag hoppas att han har det.
          </note>
          <note type="speaker">
            Anf. 115 IAN WACHTMEISTER (nyd)
          </note>
          <note>
            replik:
          </note>
          <note>
            Fru talman! Vi har betydligt högre ambitioner än vad ni har inom
            regeringspartierna. Vi tar ansvar, och vi ser till helheten. Det
            anförande jag höll tidigare handlade om allmänintresset. Vi representerar
            inga särintressen. Tyvärr gör nästan alla andra det här inne.
          </note>
          <note>
            Herr Attefall frågar sig om jag kan hålla ihop partiet. Svaret
            på den frågan är: Ja, det kan jag en stund till. Lugn, bara lugn,
            vår uppgift här inne är faktiskt att hålla ihop Sverige. Det handlar
            om
          </note>
          <note>
            Sveriges ekonomi och Sveriges finanser. Vi har kommit med den
            typ av tuffa förslag som är nödvändiga i den här situationen.
            Det har ingen annan här inne vågat. Ni vågar inte ens diskutera
            de förslagen.
          </note>
          <note>
            När man talar med kds kan man inte komma undan frågan om vårdnadsbidraget.
            Hur kan ni över huvud taget tala om finansierade åtgärder och
            helhet i politiken? Ni svamlar om ett vårdnadsbidrag som inte
            är finansierat med en enda krona, åtminstone inte när det skall
            dra i gång. Det är helt otroligt. Vi talar om 2 miljarder kronor.
            I det avseendet måste jag hålla med Göran Persson. Han behöver
            inte så mycket medhåll annars. Han ser så nöjd ut. Men i det här
            fallet måste man faktiskt göra det. Kds förslag är häpnadsväckande,
            särskilt som det kommer från ett parti som säger att vi inte har
            finansierat 12 miljoner till någon gammal kyrka.
          </note>
          <note type="speaker">
            Anf. 116 STEFAN ATTEFALL (kds)
          </note>
          <note>
            replik:
          </note>
          <note>
            Fru talman! Jag tycker att frågan om kyrko-ROT
          </note>
          <note>
            har fått litet väl stor betydelse. Det är principen som är intressant.
            Nu har Ian Wachtmeister sagt att han har t.o.m. högre ambitioner
            än vad regeringspartierna har att se till att helheten blir bra
            för Sverige. Jag tycker att det är utmärkt. Om denna princip får
            vägleda Ian Wachtmeister och hela Ny demokrati-gruppen under vårens
            riksdagsarbete, tror jag säkert att det kan bli konstruktiva diskussioner
            med regeringspartierna i utskotten. Ibland tvivlar jag på detta,
            och det är det som har föranlett mitt inlägg.
          </note>
          <note>
            Jag får väl ta upp frågan om vårdnadsbidraget en gång till. Bl.a.
            läggs det ut riktlinjer för hur budgetunderskottet skall krympas.
            Sparas det mer pengar än vad riktlinjen kräver för att åstadkomma
            reformer -- oavsett om vi pratar om bistånd, handikapp, kommunalt
            bostadstillägg eller vårdnadsbidrag -- måste det innebära att
            det hela skall klaras inom saneringsprogrammets ram. Det gör vi
            i det här fallet.
          </note>
          <note>
            Men vad som också är intressant -- och det borde intressera Ian
            Wachtmeister -- är att vårdnadsbidraget är en strukturellt viktig
            reform.
          </note>
          <note>
            Det innebär att en del av makten över barnomsorgen flyttas från
            politiker och planerare till köksborden hemma hos familjerna.
            En större del av statens stöd styrs till familjepolitiken. Detta
            kommer att innebära att det kommer att finnas flera olika alternativa
            lösningar. Beräkningar från
          </note>
          <note>
            SCB visar att om detta påverkar efterfrågan på dagisplatser med
            bara några få procent, är reformen självfinansierande.
          </note>
          <note>
            Jag tycker att Ian Wachtmeister borde intressera sig litet mer
            för dessa mekanismer. Då ser han att det är fråga om kortsiktig
            finansiering av vårdnadsbidraget men också att vårdnadsbidraget
            troligtvis -- med god sannolikhet -- blir självfinansierande.
            Efterfrågan på dagisplatser minskar. Fler kommer att stanna hemma
            längre innan de påbörjar ett förvärvsarbete. De väljer andra lösningar
            för barnomsorgen med utgångspunkt i lokala förhållanden osv. Jag
            tycker att vi skall se positivt på den valfriheten, och den kommer
            att få positiva effekter på svensk ekonomi.
          </note>
          <note>
            Samtidigt ser vi till att det finns goda förutsättningar och
            bra kvalitet för den offentligt finansierade barnomsorgen i kommunerna.
            Den är också viktig och behövs.
          </note>
          <note>
            Vi behöver mera av valfrihet och flexibilitet. Det är det fina
            med vårdnadsbidragsreformen. Därför tror jag att när Ian Wachtmeister
            ser närmare på det hela kommer han att kunna göra en bedömning
            med ett mer vidgat perspektiv än vad som framkommer i denna diskussion.
          </note>
          <note>
            Anf. 117 Finansminister ANNE WIBBLE
          </note>
          <note>
            (fp):
          </note>
          <note>
            Fru talman! För vad jag trodde skulle bli 24 timmar sedan när
            jag förberedde detta anförande men som nu har blivit 28 satt jag
            och mina kolleger och förhandlade med Europeiska Unionen om villkoren
            för Sveriges medlemskap. Det var många och långa turer, många
            låsta lägen och i flera fall nästan sammanbrott. Men vi nådde
            ända fram kl.
          </note>
          <note>
            12.12 den 1 mars 1994. Det kan vara värt att lägga på minnet.
            Klockan hade då stoppats nästan 12
          </note>
          <note>
            timmar tidigare. Många har i dag konstaterat att detta var ett
            historiskt ögonblick. För mig var det framför allt ett glädjens
            ögonblick!
          </note>
          <note>
            Jag är glad över att jag nu kan konstatera att
          </note>
          <note>
            Finland och Österrike också är klara med sina förhandlingar.
            Jag hoppas och tror att också Norge blir det.
          </note>
          <note>
            Resultatet är en mycket stor framgång för Sverige.
          </note>
          <note>
            Det kommer att ha stora positiva effekter på vår ekonomi. Jag
            noterade med viss glädje att Göran
          </note>
          <note>
            Persson använde precis samma ord. Det är bra.
          </note>
          <note>
            Som alla har förstått satt resultatet långt inne. Men till sist
            fick vi den bananformade infasning på statsbudgeten för medlemsavgiften
            som vi ville ha.
          </note>
          <note>
            Det kan vara bra att veta att sammanlagt avlastas budgeten med
            ungefär 9,3 miljarder kronor under de fyra första åren. Vår medlemsavgift
            till EU blir alltså netto blygsamma 50 kr per person under 1995
          </note>
          <note>
            och 150 kr per person under 1996. Det är ganska små belopp i
            förhållande till de fördelar som gives.
          </note>
          <note>
            När infasningen är slut efter de första fyra åren och full avgift
            skall betalas, handlar det om 700--750 kr per person och år. Fördelarna
            är långt, långt större för oss i Sverige.
          </note>
          <note>
            Förhandlingsresultatet visar att Europeiska
          </note>
          <note>
            Unionen respekterar våra svenska särdrag. Det gäller t.ex. miljön
            eller regionalpolitiken där gles befolkning utgör en bas för stöd
            till Sverige. Vi har fått igenom särkrav i fråga om regler mot
            salmonella. Systembolaget blir kvar. Listan kan göras mycket längre.
            Redan avtalsförhandlingarna visar sanningshalten i att vi kan
            påverka.
          </note>
          <note>
            Inflytandet blir naturligtvis ännu större när vi är medlemmar.
            Genom medlemskapet -- som vi hoppas på att få ja till i folkomröstningen
            -- får vi rösträtt i Sverige, rösträtt i Europa och jobb i
          </note>
          <note>
            Sverige.
          </note>
          <note>
            Jag är faktiskt mycket stolt över att kunna bidra till att Sveriges
            medborgare föreläggs avtalet i en folkomröstning. Vi vet att Europa
            har sagt jag till
          </note>
          <note>
            Sverige. Nu är det dags för oss svenskar att säga ja till Europa.
            Det bästa vi kan göra för freden, för tillväxten, för miljön,
            för jobben och tryggheten är att säga ja till Europa.
          </note>
          <note>
            Nu är det hög tid för Socialdemokraterna att komma ur startgroparna.
            Startskottet har gått,
          </note>
          <note>
            Göran Persson. Det finns inget att vänta på. Det är dags att
            aktivt börja bedriva opinion för ett medlemskap.
          </note>
          <note>
            Fru talman! EU-medlemskapet är ett bra mer långsiktigt och kraftfullt
            sätt att skapa nya jobb än det s.k. recept som skrivs ut i den
            socialdemokratiska reservationen till dagens betänkande.
          </note>
          <note>
            I den motion som ligger bakom denna reservation finns det en
            tabell. Den tabellen påstås visa att för varje arbetslös människa
            som går från a-kassa till ett jobb tjänar staten 173 420 kr --
            mycket exakt.
          </note>
          <note>
            Om tabellen vore riktig -- vilket den inte är -- skulle vilken
            omfattning eller inriktning som helst kunna motiveras för arbetsmarknadspolitiska
            åtgärder, så länge arbetslösa människor finge jobb. Varför i allsin
            dar, Göran Persson, föreslår ni inte ännu högre utgiftsnivåer
            än dem som finns i motionen?
          </note>
          <note>
            Ännu mer av denna goda karamell skulle var mycket bättre, särskilt
            som ni felaktigt påstår att budgetunderskottet blir lägre genom
            att man spenderar mer! Finansutskottets majoritet frågar sig också
            helt logiskt varför ''motionärerna nöjer sig med att förbättra
            budgetunderskottet med endast
          </note>
          <note>
            5,2 miljarder om man genom ytterligare utgiftsökningar och skattesänkningar
            kan åstadkomma ännu större förbättringar i statsbudgeten.'' Kort
            sagt: Varför så blygsam,
          </note>
          <note>
            Göran Persson?
          </note>
          <note>
            Göran Persson har i dag i olika replikskiften försökt att göra
            sig till tolk för något slags mera högtstående politik än vad
            regeringens politik innefattar. Göran Persson sade i sitt anförande
            att regeringen målmedvetet skapar arbetslöshet. Han insinuerade
            att regeringen vill att människor skall få det sämre.
          </note>
          <note>
            Detta är oförskämt, och det borde vara ovärdigt
          </note>
          <note>
            Socialdemokraternas talesman. Men det är, fru talman, värre än
            så. Hela den socialdemokratiska motionen som ligger till grund
            för reservationen som är fogad till dagens betänkande är en skymf
            mot allt vad hederlighet och politisk stil heter. Den är en förolämpning
            inte bara mot den svenska regeringen -- vi kan ta sådant --, men
            mot alla de politiker, borgerliga såväl som socialistiska, som
            i regeringsställning runt om i hela Europa brottas med problemet
            att få ned den skrämmande höga arbetslösheten. Motionen är en
            förolämpning mot de människor som är arbetslösa.
          </note>
          <note>
            Självfallet skulle vi alla för länge sedan ha tagit fram det
            trollspö som Göran Persson påstår finns och svingat det -- om
            det hade funnits. Men det finns inte. Trollspön finns bara i sagor.
          </note>
          <note>
            Fru talman! Skälet till att Göran Persson är så blygsam, vilket
            är olikt honom, och inte fullföljer resonemanget i motionen och
            reservationen, är att han vet att det hela är en bluff. Det gör
            ohederligheten än mera anmärkningsvärd. Denna bluff blir tydligare
            och tydligare ju mer man öser på. Det finns, som har nämnts tidigare
            i dag, ett grundläggande fel i tabellen som Göran Persson
          </note>
          <note>
            ''glömmer'' att nämna. Jobben måste skapas i den privata sektorn
            för att det hela skall fungera.
          </note>
          <note>
            Göran Persson, liksom ofta LO och ibland också
          </note>
          <note>
            AMS, antar att jobben uppkommer i den privata sektorn. Det är
            nämligen bara om de privatfinansierade jobben uppkommer som det
            uppstår positiva effekter i de offentliga finanserna.
          </note>
          <note>
            Men förslagen i de socialdemokratiska motionerna är helt annorlunda.
            De är nästan uteslutande inriktade på offentligfinansierade arbetstillfällen.
          </note>
          <note>
            Jobb i kommuner och landsting, oavsett om det är s.k. vanliga
            jobb, utbildningsvikariat eller beredskapsjobb, har många positiva
            effekter. Men de förbättrar inte de offentliga finanserna. De
            offentliga finanserna förbättras tyvärr inte av att kommuner och
            landsting nyanställer, eller av att staten nyanställer, även om
            man räknar aldrig så generöst på de dynamiska effekterna, dvs.
            att människors löner spenderas och till viss del går till skatt.
          </note>
          <note>
            Vad Göran Perssons tabell i socialdemokraternas motion visar
            är inte att det går att lösa problemen i de offentliga finanserna,
            och därmed det stora arbetslöshetsproblemet, med ännu mer utgifter
            till
          </note>
          <note>
            AMS eller till kommuner och landsting.
          </note>
          <note>
            Sifferexercisen visar i stället hur viktigt det är med företag
            som anställer.
          </note>
          <note>
            Fru talman! Detta leder en osökt in på frågan:
          </note>
          <note>
            Varför förespråkar socialdemokraterna förslag, och en politik,
            som försvårar och försämrar för småföretagen i samma andetag som
            de vill ha fler jobb? I tidningsintervju efter tidningsintervju
            kan man läsa om ledande företrädare för
          </note>
          <note>
            Socialdemokraterna som vill riva upp än det ena än det andra
            beslut som fattats av denna riksdag, beslut som tillkommit efter
            ganska långa och många diskussioner i avsikt att underlätta för
            företagen.
          </note>
          <note>
            Besluten skall framför allt underlätta för småföretagen och småföretagarna,
            de här människorna som jobbar och sliter för att få företagen
            att fungera, så att andra människor kan få jobb.
          </note>
          <note>
            Ena dagen är det Mona Sahlin som lovar att riva upp gjorda förändringar
            vad gäller arbetsrätten och dubbelbeskattningen. Nästa dag är
            det LO:s ordförande, den nye, Bertil Johnsson, som säger sig inte
            vilja spara ett enda öre mer och som dessutom vill riva upp alla
            genomförda förändringar i ersättningsnivåerna i socialförsäkringarna.
            Det kan vara litet besvärande för Göran Persson. Det gäller ju
            även a-kassan.
          </note>
          <note>
            Göran Perssons kalkyler är lätta att vända mot socialdemokraterna
            själva. De utgör i själva verket ett mycket starkt argument för
            ett gynnsamt företagsklimat, nämligen argument för vettiga skatteregler,
            för reformerad arbetsrätt, för privat riskkapital och för en stram
            finanspolitik som möjliggör fortsatt lägre räntor. Göran Perssons
            tabell visar alltså paradoxalt nog egentligen ett mycket starkt
            stöd för regeringens ekonomiska politik: det behövs fler jobb
            i privat näringsliv.
          </note>
          <note>
            Fru talman! Ett annat favoritargument som oppositionspartierna
            framför är att regeringen ingenting gör. Påståenden att regeringen
            väntar till
          </note>
          <note>
            1996 har varit ett genomgående drag, nästan den enda genomgående
            linje som går att upptäcka i
          </note>
          <note>
            Göran Perssons olika anföranden. Ingenting kunde vara mer felaktigt
            än detta. Utom alla de åtgärder som skapar nya riktiga jobb i
            privat sektor, bedrivs det en mycket aktiv och omfattande arbetsmarknadspolitik,
            en mycket offensiv utbildningspolitik och en långsiktig finanspolitik
            för att få bukt med underskotten, allt i mening att skapa fler
            nya arbetstillfällen.
          </note>
          <note>
            Regeringen kommer också, så fort de nödvändiga besluten är fattade
            här i kammaren, att trycka på knappen för att få i gång sysselsättning
            för ytterligare nära 10 000 människor fram till sommaren. Det
            sker genom att vi aktiverar de kvarvarande 1,5 miljarder kronor
            som redan är avsatta i Arbetsmarknadsdepartementets anslag, men
            som ännu inte kunnat omvandlas till angelägna åtgärder.
          </note>
          <note>
            Det gäller insatser inom viktiga områden där det är möjligt att
            snabbt komma i gång. Det finns viktiga insatser att göra inom
            kulturen, framför allt när det gäller kulturmiljövård och kulturbyggnader.
            Det finns viktiga insatser att göra inom miljöområdet, exempelvis
            radonsanering, bullerbekämpning eller allergisanering. Vi kommer
            också att satsa en del på bostäder till äldre. När arbetsmarknadsutskottets
            betänkande kommer upp till debatt kommer Börje Hörnlund att redovisa
            fler detaljer. Men det är redan nu mycket klart att man på det
            här viset kan förena angelägna insatser för såväl kultur- som
            miljö- och handikappolitik med målet att på ett effektivt sätt
            använda de medel som redan är avsatta, så fler människor får något
            vettigt att göra.
          </note>
          <note>
            Låt mig också, med tanke på påståendet att regeringen ingenting
            gör, påminna kammarens ledamöter om de beslut som fattades strax
            före jul och om de insatser som följer av dessa och andra tidigare
            fattade beslut -- förvånansvärt sällan omnämns nämligen detta.
            De handlar om att flytta en del pengar från konton där de inte
            gått åt till konton som innebär ett möjliggörande av olika typer
            av utbildningsinsatser. Det går under benämningen företagsutbildning
            i kommuner och landsting, liksom företagsutbildning i företag.
          </note>
          <note>
            Detta är en ganska smart idé. Den fyller tre olika syften, nämligen
            att skapa tillfälliga sysselsättningstillfällen och att ge ett
            stort antal människor bättre service och högre kompetens.
          </note>
          <note>
            Dessa människor kan därmed bättre medverka i den fortsatta förnyelseprocessen
            inom såväl företag som kommuner och landsting.
          </note>
          <note>
            Fru talman! Den långsiktigt viktigaste förutsättningen för fler
            jobb och lägre arbetslöshet är att den svenska ekonomin återfår
            och tillväxer i kraft och i utvecklingsförmåga. Uppgången har
            kommit i gång ganska ordentligt. Småföretagen får fler order,
            och man är mer optimistisk där. AMS, som producerar arbetslöshetsstatistik
            varje vecka, visar just varje vecka att arbetslösheten minskar.
            I
          </note>
          <note>
            går kom uppgifter om ökad bilförsäljning, ca 20 %
          </note>
          <note>
            i år. Det är mycket glädjande att den politik som leder till
            fortsatt optimism får stöd i finansutskottets majoritetstext.
          </note>
          <note>
            Man kan säga att idogt arbete börjar ge resultat.
          </note>
          <note>
            Ekonomin går bättre, ett pensionsförslag har presenterats och
            förhandlingsresultatet för svenskt medlemskap i EU är klart. De
            offentliga finanserna förbättras också och fler människor får
            jobb. Det är mycket viktigt att den politiken kan fullföljas,
            precis som finansutskottets majoritet föreslår.
          </note>
          <note>
            Låt mig tillägga, fru talman, att Göran Persson i en av sina
            repliker sade att budgetunderskottet sjunker därför att staten
            säljer ut sin egendom. Han vet inte vad han pratar om!
          </note>
          <note type="speaker">
            Anf. 118 GÖRAN PERSSON (s) replik:
          </note>
          <note>
            Fru talman! Låt mig ta upp det sist sagda först. Den senaste
            prognosen från Riksrevisionsverket visar tydligt varför man reviderar
            prognosen från 211 till
          </note>
          <note>
            206. Man gör det genom förväntad utförsäljning av statlig egendom.
            Det går att gå till handlingen för att finna det, fru Wibble.
            Jag vet vad jag talar om.
          </note>
          <note>
            Jag blev enormt förvånad när jag hörde Anne
          </note>
          <note>
            Wibbles aggressiva ton och våldsamma påhopp. Jag funderade på
            vad det egentligen stod för. Hon sade att det som vi socialdemokrater
            föreslog var ohederligt och det var en skymf, trots att stora
            delar av riksdagen ansluter sig till det. Jag undrade också vad
            som skulle komma ut av det hela. När man sedan efter alla otidigheterna
            hör Anne Wibble komma till kärnan i budskapet, får man höra att
            hon tänker ta resurser i anspråk som Börje
          </note>
          <note>
            Hörnlund redan fått avsatta för att åstadkomma traditionella
            beredskapsarbeten och andra arbetsmarknadspolitiska insatser för
            10 000 av de
          </note>
          <note>
            700 000 människor som står utanför arbetsmarknaden. Det var dit
            hon kom med alla sina våldsamma påhopp och svingar. Man hade kanske
            förväntat sig något mer av en finansminister i en tid då den reala
            ekonomin är så skakig.
          </note>
          <note>
            Ovanpå detta levereras de vanliga paradnumren om bilförsäljningen
            och AMS-statistiken. Det är bra, och det är vi glada för. Jag
            hoppas att det kommer att gå ännu bättre, det borde det kunna
            göra. Men jag hade också trott att fru Wibble skulle kommentera
            de stigande långa räntorna. Vad gör hon för analys av detta? Vad
            betyder utvecklingen på börsen? Jag trodde att hon inte bara skullle
            konstatera att vi har fått en pensionsreform utan att hon också
            skulle beskriva hur den bidrar till den samhällsekonomiska stabiliteten.
            Om detta fanns ingenting, utan det fanns bara otidigheter och
            de grövsta av angrepp i den här debatten.
          </note>
          <note>
            Fru Wibble är också skyldig mig ett svar.
          </note>
          <note>
            Regeringsrepresentanten Attefall förklarade att
          </note>
          <note>
            Nathalieplanens 35-miljardersbesparing för kommunerna inte är
            någon besparing. Jag skulle vilja fråga fru Wibble om han har
            rätt eller om det är så, att planen verkligen innebär en besparing
            på
          </note>
          <note>
            35 skarpa miljarder på den kommunala sektorn fram till 1998.
          </note>
          <note>
            Med tanke på den höga moral och den framgång som fru Wibble tycks
            tro att hon själv har haft i den ekonomisk-politiska debatten
            vore det väl anständigt att åtminstone få ett svar på dessa raka
            frågor, särskilt med hänsyn till hur hon angrep socialdemokratin.
            Vi väntar på besked.
          </note>
          <note>
            Anf. 119 Finansminister ANNE WIBBLE
          </note>
          <note>
            (fp):
          </note>
          <note>
            Fru talman! Jag har under ett antal debatter försökt att diskutera
            i sak med Göran Persson, men jag har funnit att det inte lönar
            sig, eftersom han bara svarar med olämpliga formuleringar. Nu
            ställde faktiskt Göran Persson en sakfråga, så därför skall jag
            försöka en gång till.
          </note>
          <note>
            Det är skandalöst att en människa som är vice ordförande i finansutskottet
            inte känner till det som har stått i jag vet inte hur många propositioner
            från regeringen och betänkanden från utskottet. 35
          </note>
          <note>
            miljarder kronor är jämfört med en antagen utveckling på ca 2
            %. Därmed förutsätts att man kommer ned till noll. Om det hade
            varit 2 % skulle det ha kostat ytterligare 35 miljarder. Nu förutsätter
            man att det blir noll, och då blir det en besparing som kan jämföras
            med de antagna 2 %.
          </note>
          <note>
            Lindbeckkommissionen gick till väga på samma sätt. Man trodde
            att det annars kunde tänkas bli
          </note>
          <note>
            3 %. För att komma ner till noll fick man då en besparing på
            43 miljarder eller någonting sådant.
          </note>
          <note>
            Jag finner det ytterst anmärkningsvärt att Göran
          </note>
          <note>
            Persson inte känner till detta. Det handlar icke --
          </note>
          <note>
            som Stefan Attefall mycket tydligt sade -- om några indragningar
            av statsbidrag o.d.
          </note>
          <note>
            Nåväl, jag har suttit här ganska många timmar och lyssnat till
            dagens debatt, och jag har successivt blivit alltmer upprörd över
            Göran Perssons politiska stil, som jag tycker är under all kritik.
            Jag var redan från början upprörd, eftersom jag tycker att den
            socialdemokratiska motionen och reservationen ger uttryck för
            ett osedvanligt otrevligt lurendrejeri. Man gör en stor poäng
            av de
          </note>
          <note>
            173 420 kronorna som man påstår sig kunna spara till staten genom
            att flytta en arbetslös människa från a-kassa till ett jobb. Men
            detta är ju icke sant, om det nu inte handlar om privatfinansierade
            arbetstillfällen. Alla förslag i era motioner handlar ju om offentligfinansierade
            arbetstillfällen. Det är ju bara bluff och båg alltihop, och jag
            tillåter mig därför att bli litet upprörd.
          </note>
          <note>
            Göran Persson har inte bara lyckats att reta upp mig, vilket
            kanske är egalt. Men han har inte ens lyckats övertyga t.ex. Allan
            Larsson om det snillrika i denna socialdemokratiska politik. Allan
          </note>
          <note>
            Larsson har under det senaste året rest runt i
          </note>
          <note>
            Europa för att söka efter nya idéer som ger ökad sysselsättning.
            Det var ju helt onödigt, eftersom
          </note>
          <note>
            Göran Persson redan har svaret.
          </note>
          <note type="speaker">
            Anf. 120 GÖRAN PERSSON (s) replik:
          </note>
          <note>
            Fru talman! Med tanke på den ton som Anne
          </note>
          <note>
            Wibble tar sig i debatten tycker jag att det hade varit bra om
            hon hade läst motionen. De 173 000
          </note>
          <note>
            kronorna som nämns i motionen är ett räkneexempel som visar vad
            som händer när en människa bland de 700 000 människorna i arbetslöshet
            går över till ett jobb i näringslivet. Då blir det den effekten
            på statsbudgeten, på den samlade offentliga sektorn. Det är samma
            exempel som Anne Wibble har använt när hon har visat vad en nedpressning
            av arbetslösheten med 1 %
          </note>
          <note>
            betyder i förhållande till ett svenskt EU-
          </note>
          <note>
            medlemskap. Vi har använt exakt samma sätt att räkna.
          </note>
          <note>
            Vårt budgetsaldo är 5,2 miljarder kronor högre än regeringens,
            vilket -- såvitt jag har förstått --
          </note>
          <note>
            uppenbarligen har stört Anne Wibble mycket, eftersom regeringen
            bedriver en slapp budgetpolitik. Dessa 5,2 miljarder kronor är
            så långt som vi har orkat pressa, och de åtgärder som vi har föreslagit
            har inte varit våra egna. Det är förslag som vi har övertagit
            från statliga myndigheter, varav några lyder direkt under
          </note>
          <note>
            Finansdepartementet. Detta är förslag som dessa myndigheter har
            lämnat till regeringen, men som regeringen inte har beaktat. Det
            är så vi har byggt upp vårt budgetalternativ, där allt finns redovisat
            siffra för siffra. Det vore bättre att föra en diskussion i sak
            i stället för att kasta den här typen av anklagelser mot varandra.
          </note>
          <note>
            Om vi lämnar detta åt sidan, är jag återigen nyfiken på att höra
            fru Wibbles bedömning av den reala ekonomins utveckling, dvs.
            det som en finansminister rimligen bör syssla med i en ekonomisk
            debatt. Hur ser finansministern på ränteutvecklingen? Hur ser
            hon på börsens utveckling? Hur bedömer hon läget framöver?
          </note>
          <note>
            Detta är sådant som i allra högsta grad är avgörande för vår
            nations långsiktiga förutsättningar.
          </note>
          <note>
            Vi har nu fått besked om de 35 skarpa miljarderna i Nathalieplanen.
            Vi har hela tiden påstått att detta inte var någon skarp besparing
            utan ett räkneexempel. Fru Wibble valde 2 %, men hon hade lika
            gärna kunnat välja 3 % eller 4 %. Då hade hon fått den dubbla
            eller tredubbla besparingen. Detta är bara en bekräftelse av vår
            kritik, och det är bra att vi har fått den bekräftad.
          </note>
          <note>
            Det återstår för Anne Wibble att klara ut det som andra inte
            har klarat ut i debatten, nämligen hur vårdnadsbidraget skall
            finansieras. Det skulle vara intressant att höra också om den
            saken innan vi avslutar dagens debatt.
          </note>
          <note>
            Anf. 121 Finansminister ANNE WIBBLE
          </note>
          <note>
            (fp):
          </note>
          <note>
            Fru talman! Det var väldigt bra att Göran Persson backade på
            de tolkningar som har givits, inte bara i de egna motionerna utan
            i en lång rad andra debattinlägg från socialdemokratisk sida om
            hur mera pengar till offentligt finansierade jobb skall lösa statens
            budgetproblem. Jag skulle vilja ha ytterligare bekräftelse på
            detta. Det finns en mängd artiklar -- jag har själv läst ett antal,
            inte minst av
          </note>
          <note>
            Göran Persson -- som framställer hela operationen som om den
            ginge att lösa utan privatfinansierade jobb. Men det gör ju resultaten
            i förslagen ännu mer anmärkningsvärda. Förslagen handlar inte
            om att skapa privata jobb i det privata näringslivet, utan de
            handlar om motsatsen. De handlar om att lägga ökade bördor på
            näringslivet, och då blir det ju färre jobb där.
          </note>
          <note>
            Förslagen i er politik handlar om att riva upp och ta ett steg
            tillbaka, vilket har sagts här flera gånger, och det är så uppenbart.
            Det är åtskilligt som man skall riva upp: lägre skatter för småföretag,
            en reformerad arbetsrätt till fromma för småföretagen, förslag
            som innebär att småföretagen kan få tillgång till privat riskkapital,
            beslutet om att ta bort straffskatten på arbetande kapital. Det
            är bara upprivningar och en återgång till gamla regler som ni
            skall åstadkomma. Det var ju de gamla reglerna som skapade problemen.
            Det är faktiskt väldigt dåligt. Det återstår en hel del för
          </note>
          <note>
            Göran Persson att backa på, men ni är ju ganska vana vid att
            backa, så det kunde vara bra att backa ytterligare ett par steg.
          </note>
          <note>
            Göran Persson sade att Valutafonden och OECD
          </note>
          <note>
            ogillar vårdnadsbidraget. Jag tror faktiskt inte att de har den
            minsta uppfattning om detta. Däremot har de åsikter om upplåningsbehovet
            i det här landet. Men det hör inte riktigt till de normala debattreglerna
            att citera vad IMF säger, men av
          </note>
          <note>
            OECD-ekonomernas besök kan man dra vissa slutsatser. Jag tänker
            inte citera vad OECD-
          </note>
          <note>
            ekonomerna säger om den socialdemokratiska politiken, därför
            att ordvalet lämpar sig faktiskt inte för kammaren, men jag kan
            ändå ge en liten vink: det är inte fråga om beröm.
          </note>
          <note>
            Fru talman! Göran Persson ville ha en analys av det ekonomiska
            läget. Min taletid är slut. Men jag hade uppriktigt sagt aldrig
            drömt om att Göran Persson skulle vara intresserad av detta. Han
            har inte visat något som helst intresse för en sådan diskussion
            vid de senaste tio debattillfällena.
          </note>
          <note type="speaker">
            Anf. 122 IAN WACHTMEISTER (nyd)
          </note>
          <note>
            replik:
          </note>
          <note>
            Fru talman! Först ber jag att få gratulera fru finansministern
            till deltagandet i de lyckade förhandlingarna nere i Europa. Jag
            håller med om att EU är ett av de verkligt få och förnämliga medel
            som finns för oss att skapa riktiga arbeten i Sverige.
          </note>
          <note>
            Vi tackar Europa för det och även vårt folk, om de någon gång
            i framtiden går med på EU-
          </note>
          <note>
            medlemskap. Men vi måste ju göra någonting alldeles själva. Jag
            återkommer till det.
          </note>
          <note>
            Det var en ganska fräsch attack -- jag vet inte om den berodde
            på att finansministern hade surnat till, eftersom vi nu har diskuterat
            bra länge -- på antagonisten och pösmunken Persson eller bluffgubben
            eller vad det var. Det var också ett ganska bra klarläggande om
            vissa ekonomiska grundbegrepp som jag själv har haft stora problem
            med att få fram i denna kammaren så att folk verkligen förstår,
            nämligen vad offentliga jobb och offentliga finanser innebär osv.
          </note>
          <note>
            Jag vill nu fråga om några enkla saker när vi är i
          </note>
          <note>
            Sverige. Enligt all statistik, alla experter och alla möjliga
            människor som fru Wibble själv har träffat har vi ett stort problem
            i Sverige. Nu talar jag inte om arbetslösheten för den är så att
            säga ett internt problem i Sverige utan om problemet som alla
            ser det utifrån, nämligen den galopperande statsskulden. Vad är
            det som skall hända med den?
          </note>
          <note>
            Det ni åstadkommer är något typiskt politiskt, en minskande ökningstakt
            eller något liknande. Det är det bästa man kan säga. Men i stort
            sett skenar den vidare, om den nu travar på eller galopperar,
            vad vet jag. Men läget är i alla fall utomordentligt allvarligt.
          </note>
          <note>
            Finansministern liksom statsministern har på en direkt fråga
            från mig gång på gång sagt att man skall sätta in alla klutar
            och jaga reda på alla möjliga sätt att begränsa utgifterna. Det
            skulle minsann inte finnas några heliga kor etc. Var är de åtgärderna
            nu? Kommer det något i kompletteringspropositionen som har någon
            betydelse i sammanhanget?
          </note>
          <note>
            Vidare ber jag finansministern om ett intellektuellt hederligt
            svar på frågan om hon anser att det saneringsprogram som regeringen
            lagt fram räcker i det läge som vi ser i dag. Jag påstår att det
            inte räcker. Det som behövs är någonting i storleksordningen dubbelt
            så mycket.
          </note>
          <note>
            Till sist kan jag inte låta bli att påminna om vilken tur det
            var att det gick åt pepparn för er i regeringen i november 1992.
            Tänk om ni hade lyckats med att till varje pris försvara den svenska
            kronan. Då hade det varit rena kalabaliken här i dag. Det kanske
            vore trevligt med litet ödmjukhet i den frågan, men det vore väl
            att gå för långt.
          </note>
          <note type="speaker">
            Anf. 123 Finansminister ANNE WIBBLE (fp):
          </note>
          <note>
            Fru talman! På den sista punkten kommer Ian
          </note>
          <note>
            Wachtmeister och jag aldrig att bli överens. Ibland när man hör
            Ian Wachtmeister låter det på något sätt litet klokt -- höj inte
            skatten utan sänk utgifterna, se till att få ordning på statens
            finanser.
          </note>
          <note>
            Det är väldigt många som säger så och det låter klokt och bra.
            Men när det sedan verkligen kommer till kritan, när Ny demokrati
            vid några tillfällen haft chansen att faktiskt påverka besluten
            genom att antingen ansluta sig till en socialdemokratisk linje
            eller till en regeringslinje, har beteendet varit påfallande ologiskt
            och egenartat för att komma från någon som påstår sig måna om
            statsfinanserna. Då handlar det väldigt ofta, för att inte säga
            alltid, om att ansluta sig till
          </note>
          <note>
            Socialdemokraterna och därigenom skapa mer offentliga utgifter.
            Detta ger då en sämre offentlig finansiell situation. Ibland ansluter
            de sig till att sänka en skatt, men det ger ju precis samma effekt
            från statsfinansiell utgångspunkt. När de verkligen har chansen
            att påverka något väljer de mycket konsekvent att stödja sådana
            åtgärder som försvagar statsfinanserna.
          </note>
          <note>
            Jag har funderat över detta en hel del. Men när jag i förmiddags
            lyssnade på debatten kom jag på en möjlig tanke, som Ian Wachtmeister
            kanske vill kommentera, vilken kan vara en förklaring till detta.
            Ian Wachtmeister har uppenbarligen en stor tilltro till experter
            -- det skall vara experter för att avgöra vad som är bra eller
            dåligt. Detta kan man ha olika åsikter om, eftersom det finns
            ganska många experter som tycker litet olika, så då kan man kanske
            välja experter. Men jag förmodar att denna tilltro till experter
            som någon sorts högre kunskapskälla helt enkelt måste bero på
            att Ny demokrati inte har någon egen värderingsgrund.
          </note>
          <note>
            De har ingen egen bas för sitt tyckande, de saknar ideologi och
            de saknar ledstjärna i själva beslutsfattandet. Det är därför
            de kommer så konstigt fram i olika typer av beslut, och det är
            därför som de vill få fram olika typer av andra auktoriteter som
            skall motivera varför man landar på det ena eller det andra beslutet.
            Det är den enda förklaring jag kan finna till ett så irrationellt
            beteende.
          </note>
          <note type="speaker">
            Anf. 124 IAN WACHTMEISTER (nyd)
          </note>
          <note>
            replik:
          </note>
          <note>
            Fru talman! Det var förfärligt vad debatten helt plötsligt har
            börjat handla om olika människors beteende. Nu lät inte jag så
            dum eller vad det nu var hon sade. Men när det kommer till kritan
            så gör vi fel, och det var något fel på våra uppgörelser. Jag
            skulle vilja fråga: Är det något fel på de uppgörelser som vi
            har träffat med regeringen -- jag har själv suttit i rökiga rum
            med finansministern --
          </note>
          <note>
            eller är det denna kyrko-ROT som nu har antagit fullständigt
            abnorma proportioner eller vad är det för något?
          </note>
          <note>
            Finansministern säger att vi ser till att det blir högre offentliga
            utgifter. Det gör vi ju inte. Nu börjar jag också att härskna
            till här snart. Ta och läs våra motioner och se vad som står där!
            Titta på de 38
          </note>
          <note>
            miljarderna, när ni inte kan plocka upp ett enda öre själva.
            Att sedan komma och påstå att vi bidrar till att höja de offentliga
            utgifterna är nonsens.
          </note>
          <note>
            Det var värst vad vi har gjort mycket tillsammans med Socialdemokraterna.
            Det var nästan kul tycker jag, därför att vi är nämligen ett fristående
            parti. Jag har inget kontrakt med fru Wibble att göra som fru
            Wibble vill, inte ett ögonblick. Det har inte Ny demokrati heller.
            Vi stöder den politik som vi tycker är bäst. När vi har stått
            inför olika val har vi i allmänhet tyckt att ni har varit bättre
            än
          </note>
          <note>
            Socialdemokraterna.
          </note>
          <note>
            När det sedan gäller att vi inte skulle ha någon värderingsgrund
            vill jag säga att jag har låtit folk som kan detta med värderingsgrunder
            att titta på våra förslag. De tycker nog betydligt mycket mer
            om detta än vad fru Wibble gör. Vi vet mycket väl var vi står,
            men vi tror också att det behövs expertis.
          </note>
          <note>
            Hur man kan vara i Sveriges riksdag eller över huvud taget delta
            i en politisk debatt utan att tro att det behövs experter som
            uttalar sig i frågor övergår mitt förstånd. Fru Wibble har ju
            själv varit tvungen att förklara för herr Persson sådant som över
            huvud taget är ''basics'' i ekonomi.
          </note>
          <note>
            Anf. 125 Finansminister ANNE WIBBLE
          </note>
          <note>
            (fp):
          </note>
          <note>
            Fru talman! Vad trevligt att någon annan också blev upprörd här.
          </note>
          <note>
            Det är klart att det är fel på de åtgärder som ni har föreslagit.
            Det är nästan definitionsmässigt så i och med att vi inte från
            regeringssidan själva har lagt fram dem. Det borde rimligen Ian
            Wachtmeister kunna ta alldeles för givet. Om vi tyckte att åtgärder
            var bra skulle vi själva föreslå dem. Om vi inte har gjort det
            så är det för att de är sämre. På många punkter tycker jag att
            det är ganska dåliga förslag som ni presenterar. Man får utgå
            från att regeringen inte har egen majoritet i riksdagen och då
            vidtar diskussionerna i de olika utskotten. Det är klart att det
            i sak är larvigt att under 9--10
          </note>
          <note>
            månader det här kalenderåret ha en postmoms på
          </note>
          <note>
            12 % i stället för 25 % som regeringen hade föreslagit. Detta
            är självklart, och det borde t.o.m.
          </note>
          <note>
            Ian Wachtmeister kunna förstå.
          </note>
          <note>
            Detta med experterna var intressant. Det fanns inget argument
            mot bristen på egen ideologisk ledstjärna och att det var den
            som styrde er tilltro till experter. Det är säkert utmärkt med
            sakkunskap, men Ian Wachtmeister verkar tycka att det är experterna
            som skall bestämma.
          </note>
          <note>
            Experterna skall ju vara till hjälp, men det är ändå politiker
            och politiska värderingar som skall avgöra var besluten skall
            fattas. Det är sådana värderingar som ni inte har, och det är
            därför som besluten blir konstiga från gång till annan. De stämmer
            inte, de är ologiska och irrationella.
          </note>
          <note>
            Jag tror att detta faktiskt är ett av skälen till förändringarna
            i opinionsläget. Många människor är faktiskt konkret beroende
            av de beslut som fattas i denna riksdag, och många människor tycker
            att det vore bra om man någorlunda kunde förutse vilka beslut
            som skall fattas. Det kan man normalt sett göra, eftersom de flesta
            partier har en ideologi i grunden. Det gör att man något så när
            kan räkna ut var de olika ideologierna lever i enskilda sakfrågor.
            Men det går inte när det gäller Ny demokrati, vilket skapar en
            osäkerhet som jag tror bekymrar ganska många enskilda människor.
          </note>
          <note type="speaker">
            Anf. 126 LARS BÄCKSTRÖM (v) replik:
          </note>
          <note>
            Fru talman! Några debattörer har blivit upprörda.
          </note>
          <note>
            Jag är mindre upprörd. Jag blir sällan upprörd av att borgerliga
            politiker driver borgerlig politik, så det är ingenting att förvåna
            sig över.
          </note>
          <note>
            En sak förvånade mig kanske -- ja, inte riktigt, men vi kan låtsas
            att jag är förvånad -- nämligen att
          </note>
          <note>
            Anne Wibble är så nöjd med tanke på arbetslösheten och budgetunderskottet.
            Men man måste förstås vara nöjd så länge man har en post.
          </note>
          <note>
            Annars står man inte ut. Men fru Wibble borde inte vara nöjd
            med detta underskott och denna arbetslöshet. Dessutom är fru Wibble
            jättenöjd med EU-avtalet. Då blir jag litet fundersam över hur
            bra det avtalet är. Finns det anledning att vara nöjd med detta
            avtal?
          </note>
          <note>
            Jag vill, fru Wibble, ställa en väldigt rak och konkret fråga:
            Hur mycket betalar statsbudgeten till EU år 1995 och år 2000?
            Fru Wibble som var med i Bryssel bör ju kunna ge besked om antalet
            miljarder. Decimaler behövs inte.
          </note>
          <note>
            En sak har fru Wibble rätt i: endast jobb i den privata sektorn
            kommer att sanera budgetunderskottet. Vi i Vänsterpartiet delar
            fullständigt denna ståndpunkt. Det syns på vårt budgetalternativ;
            eller hur fru Wibble? Fru Wibble kan inte bestrida att vi har
            denna insikt.
          </note>
          <note>
            Arbetslösheten och budgetunderskottet förvärrar ömsesidigt varandra.
            Man kan inte angripa bara det ena problemet för att lösa båda.
            Det är helt sant.
          </note>
          <note>
            Men jag behöver inte upprepa mig. Fru Wibble kan i morgon läsa
            i protokollet vad jag sade i mitt huvudanförande. Fru Wibble var
            här när jag höll det. Hon vet att vi har anvisat medel för att
            angripa båda problemen.
          </note>
          <note>
            Det är sant att endast jobb i den privata sektorn kan sanera
            budgetunderskottet. Men det är inte hela sanningen. Endast skatteinkomsterna
            kan sanera budgetunderskottet, inte jobben i sig. Ni i regeringen
            har under er tid sänkt de skatter som redan var låga och höjt
            de skatter som redan var höga. Skatten på arbete har höjts, medan
            de redan låga skatterna på företag och kapital har sänkts.
          </note>
          <note>
            Därför har vi fått problem med efterfrågan och med stora underskott.
            Det är en felaktig skattepolitik i grunden.
          </note>
          <note>
            När det gäller Nathalieplanen, fru Wibble, vill jag fråga: Tjänar
            staten på att kommunerna håller realt oförändrad konsumtion? Det
            är en komplicerad och klurig fråga.
          </note>
          <note>
            Anf. 127 Finansminister Anne Wibble (fp):
          </note>
          <note>
            Fru talman! Lars Bäckström borde veta -- och jag tror att han
            vet och att det är ett uttryck för en glidning i formuleringen
            -- att jag sannerligen inte är nöjd med underskottet. Det var
            en ovanligt fånig formulering. Däremot är jag nöjd med att underskottet
            minskar efter att tidigare ha varit för stort. Detta är positivt.
          </note>
          <note>
            Medlemsavgiftens belastning på budgeten har i debatten figurerat
            i EU-sammanhang under ganska lång tid. Avgiften har legat på 20-miljardersnivån.
          </note>
          <note>
            Efter förhandlingarna kan vi nu konstatera att den för 1995 blir
            ungefär 9 miljarder och för 1996
          </note>
          <note>
            mellan 11 och 12 miljarder. Därefter ökar den. Så småningom,
            beroende på hur ekonomierna utvecklas, ligger den i trakten av
            18--19 miljarder.
          </note>
          <note>
            Detta är egentligen ganska irrelevant, och jag skall återkomma
            till detta.
          </note>
          <note>
            Lars Bäckströms insikt om att det krävs jobb i det privata näringslivet
            för att såsom ett tillskott till
          </note>
          <note>
            Nathalieplanen sanera finanserna är uppenbarligen otillräcklig.
            Era förslag är sådana som i långa stycken förstör möjligheterna
            för de privata företagen att växa och erbjuda jobb. Det kanske
            finns en insikt i ord, men den är otillräcklig i förslagen.
          </note>
          <note>
            Det finns en inkongruens med tanke på den grundläggande ideologin
            -- om den heter kommunism eller något annat numera. Det är ju
            en internationell rörelse, och därför är det konstigt att man
            har landat i en så skarpt negativ uppfattning om medlemskapet
            i Europeiska unionen. Det ger en låg trovärdighet i de andra komponenterna
            i
          </note>
          <note>
            Vänsterpartiets förslag. Jag har dock inte någon speciell anledning
            att bekymra mig för det.
          </note>
          <note>
            Eftersom jag har en helt annan uppfattning än
          </note>
          <note>
            Vänsterpartiet om det mesta, är det ju bra från
          </note>
          <note>
            Folkpartiets synpunkt om Vänsterpartiet har låg trovärdighet.
            Men det borde bekymra Lars
          </note>
          <note>
            Bäckström liksom den mycket försvagade trovärdighet som Vänsterpartiet
            rimligen måste ha inom miljöpolitiken efter att inte ens ha vågat
            rösta för 13 öre i ökad bensinskatt.
          </note>
          <note type="speaker">
            Anf. 128 LARS BÄCKSTRÖM (v) replik:
          </note>
          <note>
            Fru talman! Detta är en ekonomisk debatt. När det gäller ekonomin
            ger EES-avtalet exakt vad Sverige behöver. Vi får inte mer genom
            EU-medlemskapet, som medför en finansiell kostnad på 18 miljarder.
          </note>
          <note>
            Min väsentliga fråga lyder: Kan staten tjäna en enda krona på
            att kommunerna har en realt oförändrad konsumtion? Mitt svar på
            den frågan är nej. Staten tjänar inte något. Men det är inte slut
            därmed. Om kommunerna skall hålla en realt oförändrad konsumtion,
            vad måste de då göra? Om prisutvecklingen är 2 %, får kommunerna
            kostnader på 2 %. Men den ekonomiska utvecklingen under Nathalieplanens
            tid skall ju vara minst 4 %, säger fru Wibble.
          </note>
          <note>
            Vi skall alltså ha en real tillväxt. Reallönerna kommer att vara
            högre än det som på fikonspråket kallas BNP-deflatorn. Det medför
            att kommunerna måste höja reallönerna för sina anställda, och
            då måste de göra sig av med personal för att hålla en realt oförändrad
            konsumtion. De får göra sig av med ungefär 70 000 människor. Staten
            får betala arbetslöshetsunderstöd eller utbildningsinsatser.
          </note>
          <note>
            Men staten får inte in en enda krona på att kommunerna har en
            realt oförändrad konsumtion, såvida inte staten gör stora indragningar.
          </note>
          <note>
            Det finns också ett annat scenario, fru Wibble, nämligen att
            kommunerna håller en realt oförändrad konsumtion med 4 % tillväxt
            i ekonomin. Vad händer då? Jo, det kommer in skattepengar till
            kommunerna, men de får inte öka konsumtionen. Då skulle kommunerna
            få ett finansiellt sparande samtidigt som de inte får anställa
            folk och samtidigt som de tvingas avskeda personal. Det skulle
            bli en fullständigt absurd situation, fru Wibble. Då skulle fru
            Wibble kunna ta medel från kommunerna, men det har fru Wibble
            hittills inte velat. Avser regeringen att kunna utnyttja ett sådant
            eventuellt finansiellt utrymme och dra in det till staten, då
            börjar jag förstå att det inte bara var skuggtankar som diskuterades
            tidigare mellan Göran Persson och Stefan Attefall. Men, fru
          </note>
          <note>
            Wibble, tjänar staten någonting på att kommunerna håller en realt
            oförändrad konsumtion? Mitt svar är nej. Vilket är fru Wibbles
            svar? Vore det inte dags att lyssna på Calmfors, att lyssna på
            Expressens ledarskribenter, och ge kommunerna en möjlighet att
            ha folk i arbete på riktiga jobb i kommunsektorn, på daghem, i
            skolor, i omsorg och i sjukvård, i stället för att öka arbetslösheten?
          </note>
          <note>
            Anf. 129 Finansminister ANNE WIBBLE
          </note>
          <note>
            (fp):
          </note>
          <note>
            Fru talman! Lars Bäckström gör intressanta inlägg, men den väsentliga
            frågan i sammanhanget är tyvärr felställd i den meningen att Lars
            Bäckström tar fasta på staten. Men det som är intressant i det
            offentlig-finansiella perspektivet är ju de samlade offentliga
            finanserna. De omfattar staten, kommunerna, AP-fonderna och socialförsäkringssektorn.
            Det konstituerar dagens allvarliga problem. Den fråga som bör
            ställas är:
          </note>
          <note>
            Vad händer med de samlade offentliga finanserna när man gör olika
            saker?
          </note>
          <note>
            I det avseendet kan man konstatera att det är alldeles självklart
            att de offentliga finanserna förbättras om kostnaderna för verksamheten
            inte växer så snabbt som de gjorde under 70- och 80-
          </note>
          <note>
            talen, då vi hade prisökningar som blåste upp alla siffror. Det
            är alltså mycket positivt.
          </note>
          <note>
            Låt mig upprepa en gång till att det i detta sammanhang inte
            handlar om att dra in statsbidrag från kommuner och landsting.
            Det finns inte med något sådant i Nathalieplanen. Vad det handlar
            om är i stället att i verkligheten få en realt oförändrad utgiftsnivå
            för kommuner och landsting. Om denna skulle ha blivit noll ändå
            blir det inte någon besparing i siffertabellerna. Skulle den ha
            varit 4 %
          </note>
          <note>
            i en annan ekonomisk miljö skulle besparingen ha blivit kanske
            60--70 miljarder kronor. Men det är inte det som är det intressanta,
            utan det är mer en indikativ beskrivning. Det intressanta är att
            det blir noll i kostnadsökning.
          </note>
          <note>
            Vad Lars Bäckström sade på en annan punkt var mindre klokt --
            för att uttrycka det vänligt. Ilskan börjar nämligen gå över.
            EES-avtalet skulle alltså vara tillräckligt. Men så är inte fallet
            enligt min bedömning. Det är inte tillräckligt stabilt för att
            vi skall få den säkerhet i fråga om de ekonomiska förutsättningarna
            för investeringar och jobb i
          </note>
          <note>
            Sverige som vi behöver för att lösa upp våra två stora obalanser:
            jobben och de offentliga finanserna. Inte heller ger det, och
            då på helt andra grunder, oss svenskar möjlighet att vara med
            och bestämma. Vi får i stället så att säga anpassa merparten av
            vårt beteende efter beslut som fattas på annat håll.
          </note>
          <note>
            Jag är tillräckligt mycket av maktmänniska -- och det är väl
            alla vi som är politiskt verksamma -- för att vilja vara med och
            bestämma så att det blir bra för oss i Sverige. Således tycker
            jag att vi svenskar har tolkningsföreträde när det gäller det
            som är bra för Sverige. Därför vill jag att vi svenskar är med
            och bestämmer, och då krävs det ett medlemskap.
          </note>
          <note type="speaker">
            Anf. 130 ARNE KJÖRNSBERG (s):
          </note>
          <note>
            Fru talman! Eftersom kammaren tidsmässigt ligger långt efter
            skall jag korta ned mitt anförande för att på det sättet underlätta
            det fortsatta arbetet. Men några saker tycker jag att det är viktigt
            att ta upp.
          </note>
          <note>
            Vårt land har väldigt stora problem. Dagens debatt visar också
            på det. På tre år har statsskulden fördubblats, arbetslösheten
            tredubblats samt budgetunderskottet och upplåningsbehovet fyrdubblats.
            Det här är våra stora problem men också våra stora arbetsuppgifter.
          </note>
          <note>
            Vi kommer att klara det hela under vissa förutsättningar. Men
            då måste i varje fall nästan alla känna att politiken är rättvis,
            att bördorna fördelas efter bärkraft. Man måste vara lyhörd och
            en smula ödmjuk. Den som är det inser att medborgarna måste märka
            att man gör allt som göras kan för att medborgarna skall få göra
            vad de allra helst vill: arbeta.
          </note>
          <note>
            Det kan finnas hur många EU-avtal som helst och det kan förekomma
            hur många råd som helst från ekonomer -- vad de råden nu kan vara
            värda -- men om de stora och breda medborgargrupperna inte märker
            att uppoffringarna fördelas på ett rimligt sätt ställer folk inte
            upp. Då klarar vi inte det hela.
          </note>
          <note>
            Detta är vårt lands problem.
          </note>
          <note>
            Demokrati är det bästa styrelseskick som vi känner till. Men
            demokrati är mer än så. Demokrati är nämligen också ett sätt att
            lösa för medborgarna viktiga frågor när det gäller vardagen. Det
            handlar om arbete, välfärd och rättvisa. Ja, det handlar kanske
            t.o.m. om rättfärdighet.
          </note>
          <note>
            Det går alltså inte att lösa vårt lands problem om --
          </note>
          <note>
            för att ta ett exempel -- mina väljare, dvs. de socialdemokratiska
            väljarna hemma i
          </note>
          <note>
            Sjuhäradsbygden, lågbetalda tekoarbetare, arbetslösa byggnadsarbetare
            och oroliga människor som jobbar inom vård och omsorg märker att
            uppoffringarna inte gäller alla. Då klarar vi alltså inte nämnda
            uppgift.
          </note>
          <note>
            Vissa kan ju ses susa förbi i gräddfilen. Det är vad den här
            debatten borde handla om. Jag är fullständigt övertygad om att
            våra arbetsuppgifter och problem, som är mycket stora, är av den
            karaktären att de inte kan lösas om det inte sker en uppslutning
            från vad jag kallar de stora och breda medborgargrupperna.
          </note>
          <note>
            Vi skall vara glada över att det nu går bra -- Göran
          </note>
          <note>
            Persson har också poängterat det -- när det gäller en viss del
            av ekonomin, nämligen exportindustrin.
          </note>
          <note>
            Men vi skall komma ihåg att det är resultatet av vad statsministern
            kallar för misslyckandet. Vi har en del att lära av det. Men vi
            skall också komma ihåg att det gäller en så liten del av ekonomin
            att det stora problemet inte löses. Jag tänker då på arbetslösheten.
          </note>
          <note>
            För att ingen skall beteckna oss som gnällspikar vill jag alltså
            poängtera att vi är glada över att det nu går bra. Bilförsäljningen
            ökar. Ericsson, som företaget numera heter, säljer yuppienallar
            världen över. Man säljer AXE-växlar osv. Allt detta är mycket
            bra, men det räcker inte. Vi får inte luras i fällan och tro att
            det här räcker. Det behövs ytterligare något.
          </note>
          <note>
            I går kunde vi höra att Stadshypotek -- herr
          </note>
          <note>
            Tobisson sitter ju med i dess styrelse -- har fått sänkt
          </note>
          <note>
            ''rating''. Det var inte överraskande, sade herr
          </note>
          <note>
            Tobisson. Jag förstår inte varför, men han sade faktiskt så --
            ja, det var kanske förutsett. Varför har man fått sänkt ''rating''?
            Standard and Poors anser, jag återger Text-TV från i går, att
            arbetslösheten i
          </note>
          <note>
            Sverige är oroväckande hög och efterfrågan väldigt låg. Det kunde
            nästan ha varit en socialdemokrat som hade sagt det -- Göran Persson
            eller jag t.ex.
          </note>
          <note>
            Men ni tror inte på oss.
          </note>
          <note>
            Kan ni ändå inte fundera ett ögonblick över vad det här internationellt
            erkända företaget anser om svensk ekonomi? Ni behöver bara fundera
            över det, kanske på er kammare.
          </note>
          <note>
            I finansplanen står det att arbetslösheten i år kommer att gå
            upp litet grand jämfört med 1993.
          </note>
          <note>
            1995 kommer arbetslösheten att gå ner litet grand jämfört med
            1994. Jag har alltså läst finansplanen.
          </note>
          <note>
            Där står det att arbetslösheten kommer att ligga kvar, om man
            räknar alla som står utanför arbetsmarknaden, på 14 %. Jag poängterar
            detta efter fru Wibbles upprördhet i den här frågan.
          </note>
          <note>
            Vi menar att det är för sent om man väntar till 1996.
          </note>
          <note>
            Jag påminner om vad Standard and Poors har sagt:
          </note>
          <note>
            Arbetslösheten är oroväckande hög och efterfrågan väldigt låg.
            Det är alltså nu som vi måste komma i gång.
          </note>
          <note>
            Finansministern har lämnat kammaren. Men eftersom jag stod på
            talarlistan när fru finansministern var här tillåter jag mig faktiskt
            att kommentera en del av vad hon sade. Hon var väldigt upprörd.
            Hon tyckte att vi socialdemokrater var dumma, att vi körde med
            bluff och båg och också med lurendrejeri samt att det vi föreslagit
            var en skymf. Hon gjorde nog en artskillnad mellan
          </note>
          <note>
            Socialdemokraterna och Lars Bäckström. Lars
          </note>
          <note>
            Bäckström var nämligen inte dum. Hans förslag var bara mindre
            klokt. Jag vet inte vad som ligger förborgat bakom denna nyansskillnad.
            Något finns väl där bakom.
          </note>
          <note>
            För några år sedan genomförde vi i vårt land vad som har kallats
            för århundradets skattereform.
          </note>
          <note>
            Nuvarande finansministern, fru Wibble --
          </note>
          <note>
            dåvarande riksdagsledamoten och ledamoten av finansutskottet
            -- var en av dem som personifierade denna skattereform. Många
            av oss politiker åkte land och rike runt. Själv hade jag 78 möten
            den vintern. Jag sade: Nu skall skatten på arbete och skatten
            på kapital jämställas. Det är rättvist.
          </note>
          <note>
            Dessutom är det nödvändigt för att förhindra att man trixar och
            dribblar mellan olika inkomstslag.
          </note>
          <note>
            Jag är säker på att nuvarande finansministern sade precis samma
            sak på alla möten som hon hade, och de var säkert fler än mina
            78.
          </note>
          <note>
            Sedan blev det val. Bo Lundgren, som hade 160
          </note>
          <note>
            reservationer i skatteutredningen, blev skatteminister. Han åkte
            till Borås, och enligt
          </note>
          <note>
            Borås Tidning -- jag var inte där -- sade han under moderatstämmans
            jubel: ''Vi skall fortsätta och sänka skatter i flera mandatperioder,
            bara för nöjet att sänka skatter.''
          </note>
          <note>
            Finansministern lade sig tydligen platt. Chefen på
          </note>
          <note>
            Finansdepartementet tillät skatteministern att säga och göra
            detta.
          </note>
          <note>
            När jag nu talar om för mina väljare hemma i
          </note>
          <note>
            Sjuhäradsbygden att det finns sju eller kanske åtta olika nivåer
            för skatten på kapital, från 0 % till
          </note>
          <note>
            25 %, funderar de naturligtvis på vad det är fråga om. Tekoarbetarna
            och de andra hemma i
          </note>
          <note>
            Sjuhäradsbygden vet att de själva betalar drygt
          </note>
          <note>
            30 %. Jag sade ju för ett par år sedan, när vi hade gjort upp
            med Folkpartiet, att skatten på arbete och skatten på kapital
            skulle vara lika. Fru Wibble, finansministern, har varit med och
            raserat allt detta med robusthet, enkelhet och likformighet, och
            det är inte rimligt.
          </note>
          <note>
            Jag känner mig blåst. Men det är ingenting mot vad mina socialdemokratiska
            väljare hemma i
          </note>
          <note>
            Sjuhäradsbygden gör. De känner sig verkligen blåsta.
          </note>
          <note>
            Fru talman! Det är bl.a. med detta som bakgrund som vi har utformat
            vårt alternativ och våra reservationer. För att göra det kort
            och formellt riktigt skall jag be att få yrka bifall till samtliga
            sreservationer som är fogade till detta betänkande.
          </note>
          <note>
            Överläggningen var härmed avslutad.
          </note>
          <note>
            Beslut
          </note>
          <note>
            FIU10 Den ekonomiska politiken och budgetregleringen m.m.
          </note>
          <note>
            Mom. 1 (allmänna riktlinjer för den ekonomiska politiken)
          </note>
          <note>
            1. utskottet
          </note>
          <note>
            2. res. 1 (s)
          </note>
          <note>
            3. res. 2 (nyd)
          </note>
          <note>
            4. men. i motsvarande del (v)
          </note>
          <note>
            Förberedande votering 1:
          </note>
          <note>
            16 för res. 2
          </note>
          <note>
            13 för men.
          </note>
          <note>
            270 avstod
          </note>
          <note>
            50 frånvarande
          </note>
          <note>
            Kammaren biträdde res. 2.
          </note>
          <note>
            Förberedande votering 2:
          </note>
          <note>
            126 för res. 1
          </note>
          <note>
            17 för res. 2
          </note>
          <note>
            154 avstod
          </note>
          <note>
            52 frånvarande
          </note>
          <note>
            Kammaren biträdde res. 1.
          </note>
          <note>
            Huvudvotering:
          </note>
          <note>
            150 för utskottet
          </note>
          <note>
            124 för res. 1
          </note>
          <note>
            26 avstod
          </note>
          <note>
            49 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet:
          </note>
          <note>
            74 m, 28 fp, 26 c, 21 kds, 1 -
          </note>
          <note>
            För res. 1:
          </note>
          <note>
            123 s, 1 -
          </note>
          <note>
            Avstod:
          </note>
          <note>
            16 nyd, 9 v, 1 -
          </note>
          <note>
            Frånvarande:
          </note>
          <note>
            15 s, 6 m, 5 fp, 5 c, 5 kds, 7 nyd, 5 v, 1 -
          </note>
          <note>
            Mom. 2 (framtidsgrupp om ekonomi och arbetsmarknad)
          </note>
          <note>
            1. utskottet
          </note>
          <note>
            2. men. i motsvarande del (v)
          </note>
          <note>
            Votering:
          </note>
          <note>
            288 för utskottet
          </note>
          <note>
            10 för men.
          </note>
          <note>
            1 avstod
          </note>
          <note>
            50 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet:
          </note>
          <note>
            122 s, 74 m, 28 fp, 26 c, 21 kds, 15 nyd, 2 -
          </note>
          <note>
            För men.:
          </note>
          <note>
            9 v, 1 -
          </note>
          <note>
            Avstod:
          </note>
          <note>
            1 nyd
          </note>
          <note>
            Frånvarande:
          </note>
          <note>
            16 s, 6 m, 5 fp, 5 c, 5 kds, 7 nyd, 5 v, 1 -
          </note>
          <note>
            Mom. 3 (inrättande av en framtidsfond, m.m.)
          </note>
          <note>
            Propositioner ställdes först beträffande utskottets hemställan
            och därefter ifråga om motiveringen.
          </note>
          <note>
            Hemställan:
          </note>
          <note>
            1. utskottet
          </note>
          <note>
            2. hemställan i men. i motsvarande del (v)
          </note>
          <note>
            Kammaren biföll utskottets hemställan genom uppresning.
          </note>
          <note>
            Motiveringen:
          </note>
          <note>
            1. godkännande av utskottets motivering
          </note>
          <note>
            2. godkännande av motiveringen i res. 3 (s)
          </note>
          <note>
            Kammaren biföll utskottets motivering med acklamation.
          </note>
          <note>
            Mom. 4 (kommission om samhällsekonomin)
          </note>
          <note>
            1. utskottet
          </note>
          <note>
            2. res. 4 (nyd)
          </note>
          <note>
            Votering:
          </note>
          <note>
            283 för utskottet
          </note>
          <note>
            17 för res. 4
          </note>
          <note>
            1 avstod
          </note>
          <note>
            48 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet:
          </note>
          <note>
            123 s, 74 m, 28 fp, 26 c, 21 kds, 8 v, 3 -
          </note>
          <note>
            För res. 4:
          </note>
          <note>
            17 nyd
          </note>
          <note>
            Avstod:
          </note>
          <note>
            1 v
          </note>
          <note>
            Frånvarande:
          </note>
          <note>
            15 s, 6 m, 5 fp, 5 c, 5 kds, 6 nyd, 5 v, 1 -
          </note>
          <note>
            Mom. 7 (det internationella betalningssystemet)
          </note>
          <note>
            1. utskottet
          </note>
          <note>
            2. men. i motsvarande del (v)
          </note>
          <note>
            Votering:
          </note>
          <note>
            291 för utskottet
          </note>
          <note>
            9 för men.
          </note>
          <note>
            49 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet:
          </note>
          <note>
            123 s, 73 m, 28 fp, 26 c, 21 kds, 17 nyd, 3 -
          </note>
          <note>
            För men.:
          </note>
          <note>
            9 v
          </note>
          <note>
            Frånvarande:
          </note>
          <note>
            15 s, 7 m, 5 fp, 5 c, 5 kds, 6 nyd, 5 v, 1 -
          </note>
          <note>
            Mom. 8 (allmänna riktlinjer för budgetregleringen)
          </note>
          <note>
            1. utskottet
          </note>
          <note>
            2. res. 5 (s)
          </note>
          <note>
            3. res. 6 (nyd)
          </note>
          <note>
            4. men. i motsvarande del (v)
          </note>
          <note>
            Förberedande votering 1:
          </note>
          <note>
            17 för res. 6
          </note>
          <note>
            12 för men.
          </note>
          <note>
            271 avstod
          </note>
          <note>
            49 frånvarande
          </note>
          <note>
            Kammaren biträdde res. 6.
          </note>
          <note>
            Förberedande votering 2:
          </note>
          <note>
            124 för res. 5
          </note>
          <note>
            17 för res. 6
          </note>
          <note>
            159 avstod
          </note>
          <note>
            49 frånvarande
          </note>
          <note>
            Kammaren biträdde res. 5
          </note>
          <note>
            Huvudvotering:
          </note>
          <note>
            148 för utskottet
          </note>
          <note>
            124 för res. 5
          </note>
          <note>
            28 avstod
          </note>
          <note>
            49 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet:
          </note>
          <note>
            73 m, 28 fp, 26 c, 20 kds, 1 -
          </note>
          <note>
            För res. 5:
          </note>
          <note>
            123 s, 1 -
          </note>
          <note>
            Avstod:
          </note>
          <note>
            1 m, 17 nyd, 9 v, 1 -
          </note>
          <note>
            Frånvarande:
          </note>
          <note>
            15 s, 6 m, 5 fp, 5 c, 6 kds, 6 nyd, 5 v, 1 -
          </note>
          <note>
            Mom. 9 (överkurser vid emissioner av statsobligationer)
          </note>
          <note>
            1. utskottet
          </note>
          <note>
            2. res. 7 (s)
          </note>
          <note>
            Votering:
          </note>
          <note>
            166 för utskottet
          </note>
          <note>
            135 för res. 7
          </note>
          <note>
            48 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet:
          </note>
          <note>
            74 m, 28 fp, 26 c, 21 kds, 16 nyd, 1 -
          </note>
          <note>
            För res. 7:
          </note>
          <note>
            123 s, 1 nyd, 9 v, 2 -
          </note>
          <note>
            Frånvarande:
          </note>
          <note>
            15 s, 6 m, 5 fp, 5 c, 5 kds, 6 nyd, 5 v, 1 -
          </note>
          <note>
            Karl Gustaf Sjödin (nyd) anmälde att han avsett att rösta ja
            men markerats ha röstat nej.
          </note>
          <note>
            Mom. 12 (statliga myndigheters internationalisering)
          </note>
          <note>
            1. utskottet
          </note>
          <note>
            2. res. 8 (s)
          </note>
          <note>
            Votering:
          </note>
          <note>
            165 för utskottet
          </note>
          <note>
            134 för res. 8
          </note>
          <note>
            50 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet:
          </note>
          <note>
            72 m, 28 fp, 26 c, 21 kds, 17 nyd, 1 -
          </note>
          <note>
            För res. 8:
          </note>
          <note>
            123 s, 9 v, 2 -
          </note>
          <note>
            Frånvarande:
          </note>
          <note>
            15 s, 8 m, 5 fp, 5 c, 5 kds, 6 nyd, 5 v, 1 -
          </note>
          <note>
            Övriga moment
          </note>
          <note>
            Kammaren biföll utskottets hemställan.
          </note>
          <note>
            5 § Tillämpning i fråga om Libyen av lagen om vissa internationella
            sanktioner
          </note>
          <note>
            Föredrogs
          </note>
          <note>
            utrikesutskottets betänkande
          </note>
          <note>
            1993/94:UU17 Tillämpning i fråga om Libyen av lagen (1971:176)
            om vissa internationella sanktioner (prop. 1993/94:131).
          </note>
          <note>
            Kammaren biföll utskottets hemställan om att ärendet skulle avgöras
            efter endast en bordläggning.
          </note>
          <note>
            Talmannen konstaterade att ingen talare var anmäld.
          </note>
          <note>
            Beslut
          </note>
          <note>
            Kammaren biföll utskottets hemställan.
          </note>
          <note>
            6 § Tilläggsbudget till statsbudgeten för budgetåret 1993/94)
          </note>
          <note>
            Föredrogs
          </note>
          <note>
            utrikesutskottets betänkande
          </note>
          <note>
            1993/94:UU13 Tilläggsbudget till statsbudgeten för budgetåret
            1993/94 (prop. 1993/94:105 delvis).
          </note>
          <note>
            Talmannen konstaterade att ingen talare var anmäld.
          </note>
          <note>
            Beslut
          </note>
          <note>
            Kammaren biföll utskottets hemställan.
          </note>
          <note>
            7 § Tullpreferenser för Albanien
          </note>
          <note>
            Föredrogs
          </note>
          <note>
            skatteutskottets betänkande
          </note>
          <note>
            1993/94:SkU24 Tullpreferenser för Albanien (prop.
          </note>
          <note>
            1993/94:100 delvis).
          </note>
          <note>
            Talmannen konstaterade att ingen talare var anmäld.
          </note>
          <note>
            Beslut
          </note>
          <note>
            Kammaren biföll utskottets hemställan.
          </note>
          <note>
            8 § Anslag till Kronofogdemyndigheterna
          </note>
          <note>
            Föredrogs
          </note>
          <note>
            lagutskottets betänkande
          </note>
          <note>
            1993/94:LU18 Anslag till
          </note>
          <note>
            Kronofogdemyndigheterna (prop. 1993/94:105
          </note>
          <note>
            delvis).
          </note>
          <note>
            Talmannen konstaterade att ingen talare var anmäld.
          </note>
          <note>
            Beslut
          </note>
          <note>
            Kammaren biföll utskottets hemställan.
          </note>
          <note>
            9 § Tilläggsbudget inom
          </note>
          <note>
            Försvarsdepartementets område
          </note>
          <note>
            Föredrogs
          </note>
          <note>
            försvarsutskottets betänkande
          </note>
          <note>
            1993/94:FöU7 Tilläggsbudget inom
          </note>
          <note>
            Försvarsdepartementets område (prop.
          </note>
          <note>
            1993/94:105 delvis).
          </note>
          <note>
            Talmannen konstaterade att ingen talare var anmäld.
          </note>
          <note>
            Beslut
          </note>
          <note>
            Kammaren biföll utskottets hemställan.
          </note>
          <note>
            10 § Vissa ändringar i läkemedelslagen
          </note>
          <note>
            Föredrogs
          </note>
          <note>
            socialutskottets betänkande
          </note>
          <note>
            1993/94:SoU15 Vissa ändringar i läkemedelslagen
          </note>
          <note>
            (prop. 1993/94:92).
          </note>
          <note>
            Talmannen konstaterade att ingen talare var anmäld.
          </note>
          <note>
            Beslut
          </note>
          <note>
            Kammaren biföll utskottets hemställan.
          </note>
          <note>
            11 § Sekretess m.m. hos
          </note>
          <note>
            Barnombudsmannen
          </note>
          <note>
            Föredrogs
          </note>
          <note>
            socialutskottets betänkande
          </note>
          <note>
            1993/94:SoU18 Sekretess m.m. hos
          </note>
          <note>
            Barnombudsmannen (prop. 1993/94:107).
          </note>
          <note>
            Talmannen konstaterade att ingen talare var anmäld.
          </note>
          <note>
            Beslut
          </note>
          <note>
            Kammaren biföll utskottets hemställan.
          </note>
          <note>
            12 § Kommunernas betalningsansvar för viss hälsooch sjukvård
            m.m.
          </note>
          <note>
            Föredrogs
          </note>
          <note>
            socialutskottets betänkande
          </note>
          <note>
            1993/94:SoU19 Kommunernas betalningsansvar för viss hälso- och
            sjukvård m.m. (prop. 1993/94:121).
          </note>
          <note>
            Talmannen konstaterade att ingen talare var anmäld.
          </note>
          <note>
            Beslut
          </note>
          <note>
            Kammaren biföll utskottets hemställan.
          </note>
          <note>
            13 § Tilläggsbudget inom
          </note>
          <note>
            Kulturdepartementets område
          </note>
          <note>
            Föredrogs
          </note>
          <note>
            kulturutskottets betänkande
          </note>
          <note>
            1993/94:KrU10 Tilläggsbudget inom
          </note>
          <note>
            Kulturdepartementets område (prop. 1993/94:105
          </note>
          <note>
            delvis).
          </note>
          <note>
            Talmannen konstaterade att ingen talare var anmäld.
          </note>
          <note>
            Beslut
          </note>
          <note>
            Kammaren biföll utskottets hemställan.
          </note>
          <note>
            14 § Kostnader för Sveriges medlemskap i
          </note>
          <note>
            Unesco m.m.
          </note>
          <note>
            Föredrogs
          </note>
          <note>
            kulturutskottets betänkande
          </note>
          <note>
            1993/94:KrU12 Kostnader för Sveriges medlemskap i Unesco m.m.
            (prop. 1993/94:100
          </note>
          <note>
            delvis).
          </note>
          <note>
            Talmannen konstaterade att ingen talare var anmäld.
          </note>
          <note>
            Beslut
          </note>
          <note>
            Kammaren biföll utskottets hemställan.
          </note>
          <note>
            15 § Lotterinämnden
          </note>
          <note>
            Föredrogs
          </note>
          <note>
            kulturutskottets betänkande
          </note>
          <note>
            1993/94:KrU15 Lotterinämnden (prop.
          </note>
          <note>
            1993/94:100 delvis).
          </note>
          <note>
            Talmannen konstaterade att ingen talare var anmäld.
          </note>
          <note>
            Beslut
          </note>
          <note>
            Kammaren biföll utskottets hemställan.
          </note>
          <note>
            16 § Utveckling av ideell verksamhet
          </note>
          <note>
            Föredrogs
          </note>
          <note>
            kulturutskottets betänkande
          </note>
          <note>
            1993/94:KrU16 Utveckling av ideell verksamhet
          </note>
          <note>
            (prop. 1993/94:100 delvis).
          </note>
          <note>
            Talmannen konstaterade att ingen talare var anmäld.
          </note>
          <note>
            Beslut
          </note>
          <note>
            Kammaren biföll utskottets hemställan.
          </note>
          <note>
            17 § Internationellt samarbete m.m.
          </note>
          <note>
            Föredrogs
          </note>
          <note>
            kulturutskottets betänkande
          </note>
          <note>
            1993/94:KrU17 Internationellt samarbete m.m.
          </note>
          <note>
            (prop. 1993/94:100 delvis).
          </note>
          <note>
            Talmannen konstaterade att ingen talare var anmäld.
          </note>
          <note>
            Beslut
          </note>
          <note>
            Kammaren biföll utskottets hemställan.
          </note>
          <note>
            18 § Tilläggsbudget inom Utrikes- och
          </note>
          <note>
            Näringsdepartementens områden
          </note>
          <note>
            Föredrogs
          </note>
          <note>
            näringsutskottets betänkande
          </note>
          <note>
            1993/94:NU13 Tilläggsbudget inom Utrikes- och
          </note>
          <note>
            Näringsdepartementens områden (prop.
          </note>
          <note>
            1993/94:105 delvis).
          </note>
          <note>
            Talmannen konstaterade att ingen talare var anmäld.
          </note>
          <note>
            Beslut
          </note>
          <note>
            Kammaren biföll utskottets hemställan.
          </note>
          <note>
            19 § Åtgärder för att skapa sysselsättning åt arbetslösa
          </note>
          <note>
            Föredrogs
          </note>
          <note>
            arbetsmarknadsutskottets betänkande
          </note>
          <note>
            1993/94:AU21 Åtgärder för att skapa sysselsättning åt arbetslösa
          </note>
          <note>
            Anf. 131 Arbetsmarknadsminister BÖRJE
          </note>
          <note type="speaker">
            HÖRNLUND (c):
          </note>
          <note>
            Herr talman! Inför den här debatten vill jag kort informera om
            hur regeringen i morgon ämnar fördela de 1,5 miljarder kronor
            som riksdagen skall besluta om, detta under förutsättning att
            beslut hinner ske före kl. 18, för annars dröjer det 14
          </note>
          <note>
            dagar.
          </note>
          <note>
            100 miljoner kronor till statliga kulturbyggnader.
          </note>
          <note>
            70 miljoner kronor till icke statliga kulturbyggnader. Det är
            museer runt om i landet.
          </note>
          <note>
            Ett stort belopp, 195 miljoner kronor, till miljövård och kulturbyggnader.
          </note>
          <note>
            5 miljoner kronor till kungliga slotten.
          </note>
          <note>
            580 miljoner kronor till ROT när det gäller undervisnings- och
            omsorgslokaler.
          </note>
          <note>
            20 miljoner kronor till radonsanering.
          </note>
          <note>
            100 miljoner kronor till äldrebostäder.
          </note>
          <note>
            330 miljoner kronor till miljöförbättrande åtgärder i bostäder.
          </note>
          <note>
            100 miljoner kronor till samlingslokaler. I det inräknas då också
            samfundens lokaler.
          </note>
          <note>
            Det här blir en och en halv miljard och beräknas ge ca 8 500
            årsverken.
          </note>
          <note type="speaker">
            Anf. 132 HANS ANDERSSON (v):
          </note>
          <note>
            Herr talman! Börje Hörnlund kom upp oanmäld här och redovisade
            hur han skall fördela pengarna.
          </note>
          <note>
            Det fanns en partiledare, i ett Börje Hörnlund mycket närstående
            parti, som sade att man inte skulle sälja skinnet innan björnen
            var skjuten. Nu fördelar Börje Hörnlund skinnet, men han har faktiskt
            inte deltagit i jakten ens en gång. Han har inte lagt två strån
            i kors för att skjuta björnen. Det har å andra sidan oppositionen
            gjort. Det har vi från Vänsterpartiet gjort.
          </note>
          <note>
            Till arbetsmarknadsutskottets betänkande 21 har jag fogat en
            meningsyttring. Jag vill passa på att omedelbart yrka bifall till
            denna. Meningsyttringen innebär att vi använder ytterligare en
            halv miljard kronor till ROT-insatser. Jag skall kort försöka
            motivera varför och ge en liten bakgrund.
          </note>
          <note>
            Vi har en situation som är beklämmande. Inom byggsektorn är arbetslösheten
            oerhört hög. I snitt uppgår den öppna arbetslösheten nu till 31,5
            %.
          </note>
          <note>
            Ytterligare 8 % finns i åtgärder. Fem län har en byggarbetslöshet
            på över 50 %.
          </note>
          <note>
            Man slår ut människor. Vi har en utslagning av kapacitet. Det
            här är inte någonting som bara inträffar. Regeringen är mycket
            klar över det. Låt mig läsa ur finansplanen: Sysselsättningen
            har minskat inom byggnadsverksamheten med 12 %
          </note>
          <note>
            per år 1992/93. Nedgången beräknas fortsätta i samma takt 1994.
          </note>
          <note>
            Det innebär enligt tabellen i finansplanen att 31 000
          </note>
          <note>
            sysselsättningstillfällen tappas bort.
          </note>
          <note>
            I den situationen får byggnadsarbetare och andra som arbetar
            i byggsektorn -- det må vara arkitekter eller andra yrkesgrupper
            -- ersättning från arbetslöshetskassa. Alternativet är någon åtgärd,
            t.ex. ALU-projket, som också kostar för
          </note>
          <note>
            Arbetsmarknadsfonden. Det kan inte vara rimligt att en bataljon
            människor inom byggsektorn skall kosta för Arbetsmarknadsfonden
            när det finns så stora behov. Det finns behov av att renovera
            bostadsområden, kommunala fastigheter, skolor och daghem, och
            det finns behov av att göra miljösaneringar, insatser på kulturbyggnadsområdet
            osv.
          </note>
          <note>
            Samtidigt har AMS ett överskott av anslagna medel. Man räknar
            i dag från AMS sida med att det kommer att vara 4 miljarder kronor
            vid budgetårsskiftet. Orsakerna till det kan och kommer vi att
            diskutera. Det handlar om ryckighet från regeringens och från
            riksdagsmajoritetens sida när det gäller vilka regelsystem vi
            skall ha för arbetsmarknadspolitiken. Det handlar om försämrade
            incitament. Det handlar om en mångfald ting som vi skall diskutera
            också i senare betänkanden.
          </note>
          <note>
            Byggsektorn minskar enligt finansplanen med
          </note>
          <note>
            31 000 jobb och kommunsektorn med 37 000 jobb under innevarande
            år. Man noterar detta och har inte velat göra någonting.
          </note>
          <note>
            AMS gick ut med en skrivelse den 19 november
          </note>
          <note>
            1993 -- för tre och en halv månader sedan -- där man skrev: Vi
            kommer att få pengar över. Vi kan satsa på ett bra sätt inom kommunsektorn.
            Vi kan satsa på ett bra sätt inom ROT-sektorn.
          </note>
          <note>
            Inom kommunsektorn sker det i dag satsningar av utbildningstyp
            inom ramen för åtgärden
          </note>
          <note>
            Företagsutbildning. När det gäller ROT-sidan gjordes det en begränsad
            satsning efter kalabaliken den 15 och 16 december. Den gick inte
            lös på mer än 600 miljoner. De pengarna är intecknade.
          </note>
          <note>
            Det finns ett väl dokumenterat behov av mycket stora insatser
            på ROT-området. Det har gjort att flera oppositionspartier --
            bland dem
          </note>
          <note>
            Vänsterpartiet -- har motionerat om att under nästa budgetår
            göra kraftfulla ROT-insatser. Det finns behov av det, och det
            skulle gangna sysselsättningen.
          </note>
          <note>
            Vänsterpartiet har också motionerat om att man till varje pris
            skall utnyttja de medel som faktiskt är anslagna till att hävda
            sysselsättningen. Vi föreslår bl.a. utbildningsinsatser, stopp
            för uppsägningar inom den kommunala sektorn och ROT-program för
            innevarande år. Det gäller att fatta beslut nu, teckna in volymen
            pengar och därefter sätta i gång.
          </note>
          <note>
            Det är inte säkert att alla fakturor hinner betalas innan budgetåret
            går ut.
          </note>
          <note>
            Arbetsmarknadsministern har varit utomordentligt passiv. Såvitt
            jag vet har AMS ännu inte fått svar på sin skrivelse från november.
            Frågan har gång på gång varit uppe i interpellationsdebatter och
            i den allmänpolitiska debatten här i kammaren. Frågan har bara
            fått passivt avvaktande svar: ''Det är bäst att vänta'', ''Det
            kan vara farligt att subventionera denna sektor'', ''Vi får väl
            se vad som händer''.
          </note>
          <note>
            Detta sker trots att förslagen har kommit gång på gång från oppositionens
            sida.
          </note>
          <note>
            Jag skall väl ändå vara tacksam. Den motion vi väckte under den
            allmänna motionstiden i år har delvis bifallits genom att utskottet
            föreslår att 1,5
          </note>
          <note>
            miljarder används till ROT-verksamhet. Jag vill hävda att man
            skulle gått högre. Det är inte något slags allmän överbudspolitik;
            det finns en god bakgrund till detta. Jag skall ge några synpunkter.
          </note>
          <note>
            Genom att man har väntat har man missat en del chanser. Nu är
            det bara 3 till 4 månader kvar på budgetåret. Det är synd. Vi
            hade kunnat starta i höstas.
          </note>
          <note>
            Det är viktigt att man går in för varsam, miljömässig renovering.
            Det påpekas också i utskottets betänkande. Det får inte bli en
            upprepning av det som skedde under 80-talet då renoveringar i
            själva verket ledde till försämrad situation för miljön, bostäderna
            och fastigheterna.
          </note>
          <note>
            Det finns mycket man kan göra inom kulturbyggnation. Det var
            glädjande att höra att regeringen tänker komma med initiativ på
            det området i morgon.
          </note>
          <note>
            Det finns mycket man kan göra för att förbättra inomhusmiljön,
            klimatet och allergiproblemen osv.
          </note>
          <note>
            På det sättet skapar man också mer sysselsättning.
          </note>
          <note>
            Om man renoverar gamla fönster med hjälp av duktiga äldre byggnadsarbetare
            får man dessa i sysselsättning och skapar meningsfull verksamhet.
          </note>
          <note>
            Man får också en bättre miljö som inte skadar utan snarare skonar
            fastigheterna.
          </note>
          <note>
            Alternativet är passivitet och kostnader inom
          </note>
          <note>
            ALU-projekt eller inom arbetslöshetsförsäkringen. Det jag pratar
            om här är bara omdisponeringar av redan anslagna medel för att
            upprätthålla sysselsättningen och hävda arbetslinjen. Det är alltså
            inte dyrare. Det finns väldigt stora behov som man kan tillfredsställa
            på detta sätt.
          </note>
          <note>
            Det framgår i min meningsyttring, som jag yrkar bifall till,
            att vi föreslår att man skall använda 2
          </note>
          <note>
            miljarder kronor. Det innebär att vi ökar på ramen.
          </note>
          <note>
            Om det inte är möjligt att få fram bra projekt inom ramen för
            2 miljarder kronor kommer det inte något mer yrkande från vår
            sida. Men om vi inom ramen för 2 miljarder kan få fram bra projekt
            som inte ryms inom ramen för de 1,5 miljarder kronorna missar
            riksdagen chansen att sätta ytterligare byggnadsarbetare och andra
            sysselsatta inom byggsektorn i meningsfullt arbete och att täcka
            behov som faktiskt bör täckas.
          </note>
          <note>
            Både i utskottets betänkande och i Börje
          </note>
          <note>
            Hörnlunds redovisning föreslås det att 370 miljoner kronor skall
            gå direkt till kulturbyggnationer av olika slag, inklusive slott.
            Jag köper gärna förslaget om fem miljoner till vård av dessa kulturminnen.
          </note>
          <note>
            Dessa förslag har kommit till helt vid sidan av det som förut
            var aktuellt och som redovisats av AMS, länsarbetsnämnderna, Boverket,
          </note>
          <note>
            Kommunförbundet, Byggnadsfacket osv.
          </note>
          <note>
            Det finns goda projekt att sätta i gång till kostnader som klart
            överstiger de 1,5 miljarder kronorna --
          </note>
          <note>
            särskilt när man har lagt till kulturbyggnader.
          </note>
          <note>
            Herr talman! Det är hemskt att uppleva arbetslösa byggnadsarbetare
            i en situation när behoven skriker. Man ser hur dåliga skolorna
            är. Man ser hur dåliga daghemmen är. Det finns pengar.
          </note>
          <note>
            Planeringen är redan gjord. Det finns framlagda förslag. Det
            finns arbetsmarknadsresurser. Må det då ske! Må det också ske
            till en kostnad som överstiger de 1,5 miljarder kronor som arbetsmarknadsutskottet
            har lagt fram förslag om.
          </note>
          <note>
            Siffran 1,5 miljard har inte någon särskilt bra grund. Den är
            ett resultat av en mycket svajig förhandling i ett när det gäller
            regeringsgruppen mycket motvilligt utskott.
          </note>
          <note>
            Man kan göra mer. Det ligger ett förslag på riksdagens bord.
            2 miljarder ger bättre resultat.
          </note>
          <note type="speaker">
            Anf. 133 ELVER JONSSON (fp):
          </note>
          <note>
            Herr talman! Vi skall nu ta ställning till arbetsmarknadsutskottets
            betänkande nr 21, som handlar om ROT-åtgärder. Det är glädjande
            att det finns en så stor politisk uppslutning bakom betänkandet
            och att utskottet har enats om den skrivning som presenteras.
          </note>
          <note>
            Betänkandet är några få sidor långt, men det innebär ändå betydande
            möjligheter för arbetslösa att få jobb. Avsikten är också att
            förhindra att ytterligare människor slås ut från arbetsmarknaden.
            De föreslagna åtgärderna kommer att ha stor betydelse.
          </note>
          <note>
            Arbetsmarknadsutskottets budskap till regering och myndigheter
            är för det första: Sätt folk i arbete!
          </note>
          <note>
            För det andra: Gör nyttigheter på eftersatta områden!
          </note>
          <note>
            För det tredje: Det är bråttom!
          </note>
          <note>
            Bakgrunden till utskottets initiativ är en bred iakttagelse.
            Vi hade en kraftig nedgång i industriproduktion, export och investeringar
            i skarven mellan 80- och 90-talet. Den ledde till många konkurser,
            stigande antal varsel och en arbetslöshet som under senare år
            nått höjder som är historiska i modern tid.
          </note>
          <note>
            Under den allmänna motionstiden väcktes det många motioner som
            innehöll yrkanden om ROT-
          </note>
          <note>
            satsningar. Bakom det här betänkandet finns också ett par motionsyrkanden
            som föreslår att de anslagna medlen i innevarande års budget tas
            i anspråk. Vidare finns det en skrivelse från socialdemokraterna
            i utskottet om att vi med förtur skulle behandla frågan om att
            utnyttja de medel som finns tillgängliga i innevarande års budget.
            I
          </note>
          <note>
            bakgrunden finns också den skrivelse från AMS
          </note>
          <note>
            som kom före jul.
          </note>
          <note>
            Till detta kan sägas att för 1993 anslogs i två omgångar sammanlagt
            1 400 miljoner till insatser liknande dem som nu föreslås i det
            aktuella betänkandet.
          </note>
          <note>
            Läget på arbetsmarknaden har förbättrats något under den senaste
            tiden. Antalet varsel har sjunkit kraftigt, och antalet lediga
            platser har ökat -- låt vara från en låg nivå. Det har medfört
            att vi har fått en viss dämpning av den öppna arbetslösheten,
            men läget är fortfarande för ansträngt för att arbetsmarknadsutskottet
            skall slå sig till ro. Därtill kommer att långtidsarbetslösheten
            har en eftersläpande effekt som är mycket tung och svårhanterlig.
            Det är mot den bakgrunden man skall se den ROT-satsning som föreslås
            i betänkandet.
          </note>
          <note>
            I våra kontakter med AMS har vi i utskottet fått klart för oss
            att det varit svårigheter att nå de åtgärdsvolymer som det finns
            pengar till i innevarande års budget.
          </note>
          <note>
            Vi i utskottet upprepar också det vi sade före jul och som riksdagen
            godkände, nämligen att det finns anledning för arbetsförmedlingen
            att i högre grad använda sig av den högre bidragsprocenten,
          </note>
          <note>
            65 %, vid nyanställning med rekryteringsstöd. Vi har också pekat
            på beredskapsarbeten som en möjlighet. Det finns dessutom skäl
            att se över orsakerna till att utbildningsvikariaten inte utnyttjas
            i avsedd utsträckning.
          </note>
          <note>
            Vi finner att den stora lediga kapaciteten bör användas till
            att bereda de redan arbetslösa arbete och till att göra stora
            ansträngningar för att förhindra att ytterligare människor mister
            jobbet.
          </note>
          <note>
            Det är särskilt angeläget eftersom vi vet att människor som gått
            lång tid utan arbete i praktiken aldrig kommer tillbaka in i arbetslivet
            igen. Därför får ingen möda sparas när det gäller att ge människor
            meningsfull sysselsättning. De nu föreslagna åtgärderna är ett
            viktigt led i kampen för arbete och för att förhindra långtidsarbetslöshet.
          </note>
          <note>
            De medel som nu föreslås är, som redan sagts, 1,5
          </note>
          <note>
            miljarder kronor. De är ett viktigt inslag i kampen mot arbetslösheten.
            Vi har sagt att detta bör komma i gång snarast. Medlen som nu
            avsatts skall avse insatser som är beslutade eller igångsatta
            under detta budgetsårs återstående månader.
          </note>
          <note>
            Vi har också pekat på en rad områden där insatser kan göras.
            Många av dessa är redan nämnda, skolor, samlingslokaler, bostäder,
            äldrebostäder, sjukhem, vissa kulturbyggnader och kulturmiljövård.
            Men vi har också talat om de ombyggnader av radonhus och lokaler
            med miljöproblem som finns uppräknade i betänkandet.
          </note>
          <note>
            De objekt som vi pekar ut innebär att man kan köra i de gamla
            spår som riksdagen redan tidigare har lagt ut. Ett regeringsbeslut
            de närmaste timmarna innebär att projekt snabbt kan komma i gång.
          </note>
          <note>
            Herr talman! Därför tycker jag att det är positivt att regeringen
            ser ut att vara beredd att handla mycket skyndsamt när det gäller
            en närmare utforming av detta ROT-program. Arbetsmarknadsministern
            presenterade ju detta nyss. Vi ser fram emot ett snabbt ställningstagande.
          </note>
          <note>
            Låt mig avsluta med att säga att en ytterligare krympning inom
            byggsektorn bör undvikas. Därför är den här ROT-satsningen ett
            värdefullt stöd för att genomföra många nödvändiga renoveringar
            ute i landet och i våra kommuner. Det paradoxala är att om vi
            inte nu gör särskilda insatser kan vi hamna i en överhettningssituation
            inom byggsektorn om några år när konjunkturen rejält har svängt
            uppåt.
          </note>
          <note>
            När nu ett enigt arbetsmarknadsutskott föreslår att riksdagen
            beslutar att göra insatser för att bekämpa arbetslösheten är det
            nödvändigt att de omedelbart kommer i gång och att informationen
            snabbt förs ut. Det är min övertygelse att vi med ett sådant brett
            riksdagsbeslut medverkar till en förnyelse och upprustning av
            många angelägna objekt som under lång tid varit eftersatta. Det
            är också ett led i det som regeringen och riksdagen säger sig
            vara överens om, nämligen att främja arbetslinjen.
          </note>
          <note>
            Herr talman! Med detta vill jag yrka bifall till utskottets hemställan
            i betänkande 21.
          </note>
          <note type="speaker">
            Anf. 134 JOHNNY AHLQVIST (s):
          </note>
          <note>
            Herr talman! Jag hade tänkt att kritisera arbetsmarknadsminister
            Börje Hörnlund, men jag lär väl få fler tillfällen att göra det.
            Den arbetsmarknadspolitik som han har gett sig in på lär väl inte
            ändra karaktär under våren. Jag får säkert betydligt mer tid att
            kritisera den i framtiden.
          </note>
          <note>
            Det är ändå skönt att kunna hälsa arbetsmarknadsministern välkommen.
            Det är ju lätt att omvända sig under galgen. Det förslag som vi
            skall fatta beslut om i riksdagen i dag kommer från ett initiativ
            från socialdemokraterna. Vi har hela tiden varnat för det läge
            som vi nu har hamnat i med en arbetslöshet bland byggnadsarbetarna
            på nästan 50 %.
          </note>
          <note>
            Det viktigaste är kanske att vi fattar beslutet i dag.
          </note>
          <note>
            Om vi inte gör detta kommer hela ambitionen bakom att vi väckte
            frågan i arbetsmarknadsutskottet att bli förfelad. Därför har
            jag tänkt att fatta mig kort och yrkar bifall till utskottets
            hemställan. Det är en stor glädje att vi kunnat göra detta i enighet
            i utskottet. Framför allt lär det bli till glädje för alla de
            arbetslösa byggnadsarbetare som åter kan känna att de har en samhörighet
            på arbetsmarknaden.
          </note>
          <note type="speaker">
            Anf. 135 ARNE JANSSON (nyd):
          </note>
          <note>
            Herr talman! Ny demokrati har i många sammanhang förordat ROT-insatser
            för att avhjälpa delar av arbetslösheten. Byggsektorn är för stor
            och måste bantas, men i rådande konjukturläge kan bantningen gå
            för långt. Därför bör vi satsa på reparationer och ombyggnader
            som ändå måste göras. Sverige får då arbeten utförda till en mycket
            låg nettokostnad.
          </note>
          <note>
            Den omfattande omställning som måste ske i byggbranschen försvåras
            av det alltigenom dystra arbetsmarknadsläget. Därför skall åtgärder
            sättas in snarast för att få i gång jobben. Det viktigaste skälen
            som talar för ROT-satsningen är att den ger jobb i stället för
            arbetslöshet. Det är möjligt att bygga om till lägre priser än
            tidigare. ROT är arbetsintensivt. Dessutom ger ROT-jobb många
            arbetstillfällen i andra branscher. Det finns många byggnader
            som behöver renoveras. Det är ett jobb som ändå måste göras.
          </note>
          <note>
            Det är viktigt att rädda jobb i befintliga företag som nu ligger
            på marginalen, annars hotar en utslagning som på sikt leder till
            underkapacitet med risk för påföljande överhettning.
          </note>
          <note>
            Det är också viktigt att göra något för de yngre byggnadsarbetarna
            som inte har arbete.
          </note>
          <note>
            Förgubbningen är ett stort problem i byggbranschen. Den sker
            genom principen sist in --
          </note>
          <note>
            först ut. Det är viktigt att åtgärder snabbt kommer i gång.
          </note>
          <note>
            Skolan är vår största arbetsplats. Regeringen har ambitionen
            att vi skall ha världens bästa skola. Då kan den inte se ut hur
            som helst. Vi vet alla vad arbetsmiljön betyder. Va-nätet är på
            många håll i mycket dåligt skick. Där finns också mycket att göra.
          </note>
          <note>
            Inom kulturmiljövården finns gott om projekterade arbeten för
            upprustning av kulturhistoriskt värdefull bebyggelse och miljöer.
            Men trots svår arbetslöshet och många miljarder i outnyttjade
            arbetsmarknadsmedel har man tidigare inte ansett att arbetsmarknadsmedel
            skall sättas in för att rädda kulturella värden.
          </note>
          <note>
            Enligt de bedömningar som AMS gjort kommer de inte att nå upp
            till det av regeringen beräknade åtgärdsvolymerna under innevarande
            budgetår.
          </note>
          <note>
            AMS gjorde vidare den bedömningen att åtminstone fyra miljarder
            kronor av anslaget till arbetsmarknadsåtgärder skulle bli outnyttjade
            för de avsedda målen under innevarande budgetår.
          </note>
          <note>
            Detta sker samtidigt som flera projekt inom ROT-
          </note>
          <note>
            sektorn är klara att sätta i gång omedelbart.
          </note>
          <note>
            Märkligt och glädjande nog sammanfaller dessa projekt med dem
            som vi fört fram i vår motion
          </note>
          <note>
            A269 daterad den 25 januari. Ärendet har därefter fått en milt
            sagt märklig hantering.
          </note>
          <note>
            Ny demokrati och Vänsterpartiet var de enda partier som insåg
            den möjlighet som öppnade sig.
          </note>
          <note>
            Med delar av det outnyttjande anslaget för innevarande budgetår
            skulle man kunna bekämpa arbetslösheten och samtidigt investera
            i byggnader såsom skolor, äldrebostäder, sjukhem, kulturbyggnader
            och kulturmiljövård. Vi motionerade konsekvent i ärendet.
          </note>
          <note>
            Det märkliga är att varken Socialdemokraterna eller de borgerliga
            partierna har framlagt motioner i detta ärende. Det är en sak
            att prata och en annan sak att handla. Sent omsider vaknar
          </note>
          <note>
            Socialdemokraterna. Hemska verklighet -- det räcker inte längre
            med att propagera för ROT, nu måste de även handla trots att det
            egentligen är för sent. Hur skall de kunna förklara denna fadäs.
            Jo, de tillställde utskottet en skrivelse i ärendet --
          </note>
          <note>
            motionsmöjligheten hade de redan missat -- och försökte att få
            det hela att se ut som om det var de som tagit ROT-initiativet.
          </note>
          <note>
            Än så länge är det ingen fara. De borgerliga partierna sover
            fortfarande sött, och medierna har ännu inte upptäckt Ny demokratis
            och
          </note>
          <note>
            Vänsterpartiets motioner.
          </note>
          <note>
            Sagt och gjort. En skrivelse till arbetsmarknadsutskottet daterad
            den 4 februari författas av Socialdemokraterna. Pressen inkallas
            och informeras om initiativet. Nu vaknar de borgerliga partierna
            och ansluter sig till motionärerna. Det ser bättre ut då.
          </note>
          <note>
            Trots alla dessa försök till desinformation står det dock klart
            och tydligt i hemställanspunkten vilka partier som föranlett detta
            beslut. Här är det fakta som gäller.
          </note>
          <note>
            Där står:''att riksdagen med bifall till vad utskottet anfört
            samt med anledning av motionerna
          </note>
          <note>
            1993/94:A250 yrkande 4''-- dvs. Vänsterpartiets motion --''i
            motsvarande del och 1993/94:A269
          </note>
          <note>
            yrkande 5'' -- dvs. Ny demokratis motion -- ''i motsvarande del
            bemyndigar regeringen -- -- -- att använda 1 500 000 000 kronor
            för åtgärder som syftar till att bekämpa arbetslösheten i enlighet
            med vad utskottet förordat''.
          </note>
          <note>
            Herr talman! Jag vill här ta tillfället i akt att honorera arbetsmarknadsministern
            för att ha agerat snabbt och för att den fördelning av dessa 1,5
          </note>
          <note>
            miljarder som redovisats har gjorts enligt intentionerna i Ny
            demokratis motion. Med anledning därav yrkar jag bifall till utskottets
            hemställan i betänkande AU21.
          </note>
          <note type="speaker">
            Anf. 136 LENNART NILSSON (s):
          </note>
          <note>
            Herr talman! Om det varit en normal situation här i riksdagen
            hade naturligtvis bostadsutskottet berett dessa frågor. Vi har
            när det var en socialdemokratisk regering upplevt en hel del kritik
            mot att riksdagen lämnar en finansfullmakt till regeringen, inte
            minst från den nuvarande arbetsmarknadsministerns sida. Men vi
            accepterar detta med utgångspunkt från att det handlar om de tusentals
            byggjobbare som i dag går arbetslösa och att det finns behov.
          </note>
          <note>
            Herr talman! Jag vill också ha sagt att detta inte innebär att
            vi socialdemokrater ger upp de krav vi har fört fram dels i vår
            partimotion, dels i de motioner som avser kommande budgetår som
            ligger för behandling i bostadsutskottet. Det beslut vi har att
            fatta i dag gäller innevarande budgetår.
          </note>
          <note>
            Vi kommer inte att ge upp de krav som vi ställt i bostadsutskottet,
            om det nu är någon som tror det.
          </note>
          <note>
            Vi kommer att driva en politik som leder till en bättre bostadsbalans
            i vårt samhälle.
          </note>
          <note type="speaker">
            Anf. 137 AGNE HANSSON (c):
          </note>
          <note>
            Herr talman! Det är bra att vi nu kan fatta ett enigt beslut
            om en totalram för sysselsättningsåtgärder på byggsektorn. Det
            är också bra att regeringen är beredd att redan i morgon fatta
            beslut om att fylla denna ram med verkningsfulla åtgärder. Det
            är viktigt att dessa åtgärder nu kommer i gång snabbt.
          </note>
          <note>
            En förutsättning för det är att riksdagen kan fatta beslut i
            dag och ge regeringen detta bemyndigande.
          </note>
          <note>
            Jag skall därför inte gå i polemik eller ägna tiden åt att framhålla
            mitt eget partis förtjänster i dessa sammanhang. Jag skall inte
            heller debattera handläggningsordningen i dag.
          </note>
          <note>
            Herr talman! Jag ber kort -- för att jobben nu skall komma i
            gång -- att få yrka bifall till hemställan i arbetsmarknadsutskottets
            betänkande.
          </note>
          <note type="speaker">
            Anf. 138 HANS ANDERSSON (v):
          </note>
          <note>
            Herr talman! Jag vet att vi har bråttom i dag, och jag håller
            med Elver Jonsson om att det är bråttom att komma i gång.
          </note>
          <note>
            Jag vill därför ställa en fråga till Elver Jonsson:
          </note>
          <note>
            Varför är vi så sena? Det har varit en oerhörd passivitet från
            den borgerliga gruppen i utskottet.
          </note>
          <note>
            Och kanske allra mest: Vilka motiv finns för att inte tillgodose
            det yrkande vi i Vänsterpartiet har haft om ett ramanslag på 2
            miljarder kronor? Allt talar för att det hade varit det sakligt
            bästa.
          </note>
          <note type="speaker">
            Anf. 139 ELVER JONSSON (fp) replik:
          </note>
          <note>
            Herr talman! När det gäller bedömningen av anslaget kan vi konstatera
            att samtliga ordinarie ledamöter efter både erfarenheter och kontakter
            har bedömt att 1,5 miljarder är en rimlig, avvägd summa. Om det
            har jag inte mer att säga.
          </note>
          <note>
            Beträffande tempot i utskottet är det bara att konstatera, att
            sedan vi beslöt oss för att behandla ärendet med förtur har det
            gått mindre än tre veckor fram till det att vi nu står färdiga
            för beslut.
          </note>
          <note>
            Få ärenden går genom riksdagen med den hastigheten.
          </note>
          <note type="speaker">
            Anf. 140 JOHNNY AHLQVIST (s):
          </note>
          <note>
            Herr talman! Jag begärde ordet därför att Ny demokratis historiebeskrivning
            inte alls stämmer.
          </note>
          <note>
            Vi behandlade ROT-åtgärder så sent som den 16
          </note>
          <note>
            december i denna kammare. Enligt vad jag kommer ihåg föll, med
            hjälp av Ny demokrati, alla förslag från socialdemokraterna. Det
            är ju skönt att syndaren vaknar någon gång.
          </note>
          <note>
            Ny demokrati anmärker sedan på hanteringen. Att vi har inkommit
            med en skrivelse beror på att våra förslag föll den 16 december.
            Enligt vad jag i dag kan erinra mig har vi socialdemokrater lagt
            fram förslag om ROT-åtgärder sedan hösten 1991, och varenda gång
            har Ny demokrati biträtt regeringen och fällt våra förslag här
            i kammaren.
          </note>
          <note type="speaker">
            Anf. 141 ARNE JANSSON (nyd):
          </note>
          <note>
            Herr talman! Jag vill bara konstatera fakta som står i betänkandet.
            Socialdemokraterna har inte motionerat. För att inte förlänga
            debatten -- det är viktigare att agera i stället för att tala
            -- vill jag inte kommentera detta ytterligare.
          </note>
          <note type="speaker">
            Anf. 142 JOHNNY AHLQVIST (s):
          </note>
          <note>
            Herr talman! Våra motioner föll den 16 december med Ny demokratis
            hjälp.
          </note>
          <note>
            Överläggningen var härmed avslutad.
          </note>
          <note>
            Beslut
          </note>
          <note>
            AU21 Åtgärder för att skapa sysselsättning åt arbetslösa
          </note>
          <note>
            1. utskottet
          </note>
          <note>
            2. men. (v)
          </note>
          <note>
            Votering:
          </note>
          <note>
            277 för utskottet
          </note>
          <note>
            8 för men. (v)
          </note>
          <note>
            64 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet:
          </note>
          <note>
            121 s, 71 m, 26 fp, 23 c, 20 kds, 14 nyd, 2 -
          </note>
          <note>
            För men. (v):
          </note>
          <note>
            1 c, 7 v
          </note>
          <note>
            Frånvarande:
          </note>
          <note>
            17 s, 9 m, 7 fp, 7 c, 6 kds, 9 nyd, 7 v, 2 -
          </note>
          <note>
            20 § Vissa ändringar i tobakslagen
          </note>
          <note>
            Föredrogs
          </note>
          <note>
            socialutskottets betänkande
          </note>
          <note>
            1993/94:SoU17 Vissa ändringar i tobakslagen
          </note>
          <note>
            (prop. 1993/94:98).
          </note>
          <note type="speaker">
            Anf. 143 STEN SVENSSON (m):
          </note>
          <note>
            Herr talman! Information om tobakens skadeverkningar har länge
            bedrivits i vårt land.
          </note>
          <note>
            Även om andra åtgärder vidtas, är information och utbildning
            fortfarande grundläggande element i samhällets åtgärder mot tobaksbruket.
            Genom det tobaksprogram som Folkhälsoinstitutet bedriver har de
            hälsoupplysande informativa insatserna mot tobaksbruket förstärkts
            på central nivå. Det är viktigt att informationen om tobakens
            skadeverkningar intensifieras på lokal nivå, inom skolor, primärvården,
            frivilliga organisationer etc.
          </note>
          <note>
            Det viktigaste instrumentet är och förblir opinionsbildning och
            information. Inom många andra områden har information och aktiv
            upplysning visat sig mycket effektiv. Ett bra exempel på detta
            är den omfattande antirökkampanj som bedrevs främst i slutet av
          </note>
          <note>
            1970-talet. Resultatet har blivit en kraftig minskning av rökningen
            bland de ungdomar som var föremål för denna information. Erfarenheter
            från denna och liknande kampanjer bör sporra till efterföljelse.
          </note>
          <note>
            Skolans förebyggande insatser måste få hög prioritet och stort
            utrymme på skolschemat.
          </note>
          <note>
            Särskild vikt måste läggas vid att nå ungdomsgrupperna. Sjuk-
            och primärvårdens kunskaps- och informationsmaterial om tobakens
            skadeverkningar måste komma skolor och övriga myndigheter till
            del. Särskilt angeläget är det att understryka vikten av att gravida
            kvinnor och småbarnsföräldrar informeras om tobakens skadliga
            effekter. I detta sammanhang har mödravården och sjukvården liksom
          </note>
          <note>
            Folkhälsoinstitutet en viktig roll.
          </note>
          <note>
            Insatserna för att tillförsäkra människor en rökfri miljö måste
            fortsätta och intensifieras. Unga människor skall i hemmet och
            i skolan erinras om vikten av att inte börja röka och av att de,
            om de trots allt börjar röka, visar hänsyn mot dem som inte röker.
            Fostran av barn och ungdom i hem och skola är avgörande för grundläggandet
            av sunda och goda värderingar, liksom all informationsverksamhet
            och opinionsbildning är.
          </note>
          <note>
            Utvecklingen i Sverige är av dessa skäl mycket positiv. Andelen
            rökare minskar sedan flera år tillbaka, och detta tyder på att
            de redan vidtagna åtgärderna haft god effekt. Det är en mycket
            viktig folkhälsofråga att minskningen fortsätter. Sverige är kanske
            det land som har de bästa utsikterna att nå WHO-målet 80 % av
            befolkningen rökfri till år
          </note>
          <note>
            2000.
          </note>
          <note>
            Så här långt är socialutskottet enigt, och därför ställde sig
            utskottet bakom regeringens förslag om införandet av den nya tobakslagen,
            vilket kammaren fattade beslut om den 28 maj 1993. I
          </note>
          <note>
            samband med detta beslut begärde en majoritet av riksdagens ledamöter
            att den nya lagen skulle kompletteras på en rad punkter. Den proposition
            som kammaren nu skall behandla innehåller således en effektuering
            av denna riksdagsbeställning, dvs. de föreslagna lagändringarna
            har initierats av riksdagen.
          </note>
          <note>
            När vi behandlade dessa tilläggsförslag anförde vi från moderat
            håll att de nya förbudskraven andades förmyndarmentalitet och
            övertro på det politiska beslutsfattandets möjligheter att påverka
            mänskligt beteende. Denna inriktning bekräftas genom de föreslagna
            skärpningarna av lagen. Våra värderingar därvidlag kvarstår oförändrade.
            Detta måste sägas, även om vi nu böjer oss för det faktum att
            besluten har fattats i demokratisk ordning och därmed måste respekteras.
          </note>
          <note>
            Med anledning av motionsyrkandet om förbud mot s.k. förtäckt
            tobaksreklam föreslår utskottets majoritet ett tillkännagivande
            om att regeringen skyndsamt skall utreda frågan och därefter återkomma
            till riksdagen. Utskottets ledamöter från regeringspartierna reserverar
            sig och avstyrker de aktuella motionerna. Vi konstaterar att frågan
            om förbud mot förtäckt reklam övervägs inom regeringskansliet.
          </note>
          <note>
            Det är naturligtvis angeläget att de regler om tobaksreklam och
            marknadsföring som nu gäller eller framgent kan komma att antas
            i Sverige görs konkurrensneutrala, så att konkurrensen mellan
            svenska och utländska företag kan bedrivas på lika villkor.
          </note>
          <note>
            Vad gäller själva reklamen finns det inte något sakligt underlag
            för antagandet att reklamen vilseleder konsumenterna och därigenom
            på något sätt bidrar till en ökning av den totala tobakskonsumtionen.
          </note>
          <note>
            Däremot är det självklart att reklam för tobak, vari exempelvis
            anges en tillverkares namn och produktens varumärke, kan bidra
            till att göra företaget känt och därigenom skapa goodwill även
            för företagets produktutveckling. Sådana effekter är ofrånkomliga
            konsekvenser av marknadsekonomins och varumärkenas funktion.
          </note>
          <note>
            Det är viktigt att erinra om att några restriktioner inte kan
            genomföras beträffande varumärkeshavares rätt att för sina varor
            använda sitt registrerade varumärke. Sverige är anslutet till
            den s.k. Pariskonventionen 1983 för industriellt rättsskydd, och
            enligt artikel 7 i denna får beskaffenheten av den vara på vilken
            ett fabrikseller handelsmärke är avsett att anbringas inte i något
            fall utgöra hinder för registrering av märket.
          </note>
          <note>
            Härav följer att hinder inte heller kan uppställas i
          </note>
          <note>
            Sverige för ett företag att på sina varor använda sina i vederbörlig
            ordning registrerade varumärken. Förslag med denna innebörd är
            alltså ogenomförbara, därför att de strider mot svensk rätt och
            Sveriges internationella konventionsförpliktelser.
          </note>
          <note>
            Det finns inga undersökningar som visar att ett förbud mot tobaksreklam
            orsakar en minskning av konsumtionen. Vid en jämförelse mellan
            Sverige och Norge, som fick förbud 1975, Finland, som fick förbud
            1977, och Island, som fick förbud 1971, visar det sig att någon
            positiv effekt av reklamförbudet inte kan iakttas. Jämfört med
            dessa nämnda länder har konsumtionen i stället efter reklamförbudens
            införande minskat mest i Sverige. Att ett förbud mot användande
            av tobaksvarumärken för andra produkter än tobak skulle ha någon
            effekt på totalkonsumtionen förefaller med hänsyn härtill högst
            osannolikt.
          </note>
          <note>
            Ett förbud mot att för tobaksvaror använda sådana varumärken
            eller andra kännetecken som används i någon annan bransch, av
            helt andra näringsidkare eller vice versa, skulle innebära ett
            otillåtet ingrepp i varumärkesrätten. Eftersom det är legitimt
            för såväl utländska som svenska näringsidkare att registrera samma
            varumärke vare sig det rör sig om ordmärken, figurmärken eller
            utstyrslar, både för tobaksvaror och andra typer av varor, måste
            det normalt också vara tillåtet att använda dessa varumärken för
            de olika typerna av produkter.
          </note>
          <note>
            I den mån samma märke används för såväl tobaksvara som andra
            varor behöver det inte vara så att användningen för tobaksvaran
            är den ursprungliga. Skulle dessa märken komma att drabbas av
            att de används för tobaksvaror och därmed vara förbjudna? Många
            märken som används för tobak används också självständigt för helt
            andra produkter eller tjänster, vilka av konsumenter inte på något
            sätt förknippas med tobak, t.ex. Hotel Prince. Skall följden bli
            att ett hotell tvingas byta namn?
          </note>
          <note>
            Välkända varumärken representerar ett mycket stort ekonomiskt
            värde. Ett förbud mot att använda ett varumärke för tobaksvaror
            även för andra produkter och vice versa innebär ett stort ingrepp
            i ett företags rätt att utnyttja sina varumärken genom t.ex. licensiering.
            Detta måste anses strida mot grundläggande principer i varumärkesrätten.
          </note>
          <note>
            Varumärkesrätten omfattas av äganderättsskyddet enligt det första
            tilläggsprotokollet till
          </note>
          <note>
            Europakonventionen om skydd för de mänskliga rättigheterna och
            grundläggande friheterna. Ett förbud mot att använda ett varumärke,
            vare sig det gäller tobaksvaror eller andra varor, skulle närmast
            vara att uppfatta som konfiskation av varumärket, eftersom det
            längre inte får användas. Detta skulle i sin tur kunna leda till
            ersättningsskyldighet för staten.
          </note>
          <note>
            Marknadsdomstolen har i en dom från 1989 slagit fast att ett
            förbud mot att marknadsföra andra produkter än tobaksvaror under
            ett tobaksvarumärke skulle stå i motsats till grundläggande principer
            i varumärkesrätten. Ett förbud mot förtäckt reklam skulle innebära
            att en näringsidkare som över huvud taget ej marknadsför tobaksvaror
            skulle vara förbjuden att använda ett sådant varumärke för sina
            produkter. Detta strider mot tryckfrihetsförordningen, eftersom
            undantaget i förordningen endast möjliggör förbud mot kommersiell
            annons vid marknadsföring av bl.a.
          </note>
          <note>
            tobaksvara. Marknadsdomstolen menar i den nyssnämnda domen att
            det är tveksamt om ett förbud mot att marknadsföra andra produkter
            än tobaksvaror under ett tobaksvarumärke skulle vara förenligt
            med grundlagarna, yttrandefriheten och tryckfriheten.
          </note>
          <note>
            Nya handelshinder skulle skapas, eftersom företag som har samma
            varumärke för tobaksvaror och andra varor skulle bli förhindrade
            att sälja de senare i Sverige under originalvarumärket. Detta
            skapar importhinder, som inte torde vara godtagbara enligt EES-avtalet.
            Detta har också fastslagits av professor Ulf Bernitz i ett utlåtande
            med anledning av den finska regeringens förslag till ändring av
            lagen om åtgärder för inskränkande av tobaksrökning.
          </note>
          <note>
            Herr talman! Ett ingripande genom lagstiftningsåtgärder mot den
            indirekta reklamen är således, som jag nu har påvisat, förenat
            med avsevärda svårigheter och komplikationer av såväl varumärkesrättslig
            som tryckfrihets-, yttrandefrihets- och näringsfrihetsrättslig
            natur.
          </note>
          <note>
            Noggranna överväganden måste därför, som regeringen anför i propositionen,
            föregå varje ansats att utvidga det annonsförbud som regeringen
            i enlighet med den dåvarande riksdagsmajoritetens begäran har
            lagt fram.
          </note>
          <note>
            Mot denna bakgrund är regeringens och statsrådet
          </note>
          <note>
            Könbergs bedömning välmotiverad, och vi reservanter tillstyrker
            därför regeringens förslag till ställningstagande. Det är därför
            naturligt att denna fråga inte har kunnat behandlas i den nu framlagda
            propositionen, utan måste bli föremål för fortsatta överväganden.
          </note>
          <note>
            Jag ber därför att få yrka bifall till den reservation som fogats
            till socialutskottets betänkande.
          </note>
          <note type="speaker">
            Anf. 144 RINALDO KARLSSON (s):
          </note>
          <note>
            Herr talman! Det är glädjande att vi i Sverige äntligen har börjat
            ta itu med de problem som tobaken innebär. Tobaken är en drog
            som också påverkar användarens omgivning hälsomässigt.
          </note>
          <note>
            Det är inte länge sedan vi inte hade en aning om hur rökarna
            påverkade sin hälsa, och om någon hade sagt att också passiva
            rökare angrips, skulle han inte ha blivit trodd.
          </note>
          <note>
            När vi nu har kunskapen är det därför svårt att förstå att det
            fortfarande finns partier och personer som tycker att detta är
            en fråga för marknaden.
          </note>
          <note>
            Vi i socialutskottet som har ansvaret för folkhälsan måste på
            fullaste allvar ta itu med allt som påverkar folkhälsan negativt.
            Det kan gälla alkohol, tobak och andra droger.
          </note>
          <note>
            Man kan läsa i Dagens Nyheter om hur tobaksindustrin i USA utsätter
            tonåringar för ett enormt tryck för att de skall börja röka. Den
            amerikanska kongressen har lagt fram ett lagförslag som skall
            sätta stopp för rökning på allmänna platser. Detta förslag applåderas
            av den sittande
          </note>
          <note>
            Clintonregeringen.
          </note>
          <note>
            Tobaksindustrin tillbakavisar, i USA liksom i
          </note>
          <note>
            Sverige, att den medvetet riktar sig till tonåringar.
          </note>
          <note>
            Vi vet att rökningen minskar i de högre åldrarna, men tonåringar,
            och då i högsta grad lågutbildade flickor, är en grupp som röker.
            Detta är tobaksbolagen både här i Sverige och i USA helt medvetna
            om. Det är därför reklamen och indoktrineringen har tagit nya
            former.
          </note>
          <note>
            Jag läste i Aftonbladet nu innan jag gick ner i kammaren att
            man i Amerika har skapat en seriefigur som heter Camel och som
            är mer känd hos sexåriga barn än Musse Pigg.
          </note>
          <note>
            Jag måste här uttrycka min förvåning och förtvivlan över att
            de borgerliga partierna reserverar sig mot utskottsmajoriteten
            och inte vill ge regeringen till känna att den bör återkomma till
            riksdagen med ett förslag om hur den dolda reklamen skall stoppas.
          </note>
          <note>
            Tobaken är ingen vanlig produkt som man kan överlåta till marknaden
            själv att avgöra hur den skall marknadsföras. Jag vill än en gång
            påminna om folkhälsan. Vi läser i rapporter om hur ofödda barn
            har påverkats trots att mamman själv inte röker men ändå har befunnit
            sig i en rökig miljö.
          </note>
          <note>
            Vi vet också att när rökningen minskar i industriländerna söker
            producenterna sig till uländer för att hitta nya marknader. Detta
            är den moral som tobaksindustrin har.
          </note>
          <note>
            Vi som vill ha ett förbud har bra på fötter. Vi har all expertis
            på vår sida, bl.a. Läkare mot tobak.
          </note>
          <note>
            Nu har sanningens minut kommit, nu är det dags att visa färg.
            Vad säger talesmannen Jerzy Einhorn?
          </note>
          <note>
            Är inte tobaken av den arten att man inte bör överlåta den åt
            marknaden? Varför reserverar ni er egentligen? Vad har Barbro
            Westerholm för åsikt i dag? Visst blev er svängning ganska tvär
            sist? Vi var ju ganska överens i den preliminära behandlingen.
          </note>
          <note>
            Att hänvisa till att grundlagen måste ändras är bara nonsens.
            Vi har kommit överens när det gäller alkoholen och dess reklam,
            och där finns inga problem.
          </note>
          <note>
            Skall vi låta tobaksbolagen producera musik som gör reklam för
            ett visst tobaksmärke och uppmanar ungdomar att röka eller att
            ha namn på klädmärken som hänför till cigarettmärken?
          </note>
          <note>
            När ett så marknadsinriktat land som Amerika tar tag i detta
            problem, då bör väl ändå också de svenska borgerliga partierna
            kunna rösta för tuffare tag mot smygreklamen.
          </note>
          <note>
            Herr talman! Jag yrkar bifall till utskottets hemställan på samtliga
            punkter och avslag på reservationen.
          </note>
          <note>
            (forts.)
          </note>
          <note>
            Ajournering
          </note>
          <note>
            Kammaren beslöt kl. 18.00 att ajournera förhandlingarna till
            kl. 19.00 för middagsuppehåll.
          </note>
          <note>
            Återupptagna förhandlingar
          </note>
          <note>
            Förhandlingarna återupptogs kl. 19.00.
          </note>
          <note>
            20 § (forts.) f415 &gt; Vissa ändringar i tobakslagen
          </note>
          <note>
            (forts. SoU17)
          </note>
          <note type="speaker">
            Anf. 145 STEN SVENSSON (m) replik:
          </note>
          <note>
            Herr talman! Jag vill först påpeka för Rinaldo
          </note>
          <note>
            Karlsson att regeringen i propositionen har anmält att det pågår
            en beredning i detta ärende. Samtidigt har man pekat på att detta
            är en mycket komplicerad materia. Det behövs således inget tillkännagivande
            av det skälet, eftersom beredningsarbetet är i gång.
          </note>
          <note>
            Sedan sade Rinaldo Karlsson att han är klar över vad som behöver
            göras med lagstiftningen. Han har kanske färdiga förslag.
          </note>
          <note>
            Jag skulle gärna vilja veta om Rinaldo Karlsson kan redovisa
            hur en förändring skall gå till. Han säger ju att man snabbt och
            lätt kan expediera en sådan och att man skall agera skyndsamt.
          </note>
          <note>
            Vårt land är anslutet till den s.k. Pariskonventionen för industriellt
            rättsskydd från 1983. Enligt artikel
          </note>
          <note>
            7 i denna konvention får beskaffenheten av den vara på vilken
            ett fabriks- eller handelsmärke är avsedd att anbringas inte i
            något fall utgöra hinder för registrering av märket. De förslag
            som Rinaldo
          </note>
          <note>
            Karlsson pläderar för skall genomföras är med den innebörden
            ogenomförbara, därför att de strider mot svensk rätt och Sveriges
            internationella konventionsförpliktelser. Alltså måste lagstiftningen
            ändras.
          </note>
          <note>
            Jag vill då ställa några konkreta frågor. På vilket sätt skall
            lagstiftningen ändras, Rinaldo Karlsson?
          </note>
          <note>
            Är det Rinaldo Karlssons mening att regeringen skall ta initiativ
            till en omförhandling av
          </note>
          <note>
            Pariskonventionen från 1983 för att möjliggöra de förändringar
            som Rinaldo Karlsson pläderar för?
          </note>
          <note>
            Jag skulle gärna vilja ha ett klart besked när det gäller dessa
            frågor.
          </note>
          <note>
            Jag vill dessutom veta: Vilka förändringar i tryckfrihetsförordningen
            vill Rinaldo Karlsson åstadkomma för att man skall kunna komma
            åt användningen av varumärken i dessa sammanhang.
          </note>
          <note>
            Jag har en annan konkret fråga. I den mån samma märke används
            för såväl tobaksvara som för andra varor behöver inte användningen
            för tobaksvaran vara den ursprungliga. Skulle då dessa märken
            komma att drabbas av att de används för tobaksvaror och därmed
            förbjudas? Är det Rinaldo
          </note>
          <note>
            Karlssons mening att det skall vara så? Hur skall i så fall den
            lagstiftningen se ut? Skall t.ex. ett hotell som heter Hotell
            Prince tvingas att byta namn för att tillgodose dessa krav?
          </note>
          <note type="speaker">
            Anf. 146 RINALDO KARLSSON (s) replik:
          </note>
          <note>
            Herr talman! Det är typiskt. Så fort som man känner sig trängd
            och inte vill göra någonting åt vissa saker, t.ex. att förbättra
            folkhälsan, då kryper man bakom ett regelsystem eller någon lagstiftning
            och krånglar till det hela. Vi riksdagsmän är inte några experter
            på lagstiftning, och det har vi inte heller utgett oss för att
            vara och det skall vi aldrig heller bli. Det finns andra som sköter
            den saken.
          </note>
          <note>
            Vi är här i riksdagen för att föra svenska folkets talan. Svenska
            folket vill i alla fall ha en lagstiftning så, att våra barn inte
            indoktrineras till att börja att röka. Det skall inte vara möjligt
            att krypa undan lagstiftningen genom att tillverka t.ex.
          </note>
          <note>
            Blendglasögon som ungarna kan ta på sig eller tändsticksaskar
            som det står Marlboro på och som delas ut på diskoteken. Det är
            svenska folket som man måste rätta sig efter. Man skall inte bara
            plötsligt krångla till saker och ting. Som lekman kan jag inte
            stå här och tala om precis hur lagstiftningen skall gå till. Det
            är typisk moderat propaganda att bara krypa undan bekymren och
            gömmma sig bakom regelsystemen.
          </note>
          <note>
            Jag hänvisade till Amerika, där man tillverkar leksaker och liknande
            som är mer kända än t.ex.
          </note>
          <note>
            Musse Pigg. Ungarna känner bättre till cigarettmärken än hur
            de gamla traditionella seriefigurerna ser ut. Då är det ett problem.
            Vi vet att det i regel är 16-åringar som börjar att röka.
          </note>
          <note>
            Skall vi lämna över våra barn till marknadskrafterna så att de
            kan förstöra sin hälsa?
          </note>
          <note>
            Det ställer i alla fall inte socialdemokraterna upp på.
          </note>
          <note type="speaker">
            Anf. 147 STEN SVENSSON (m) replik:
          </note>
          <note>
            Herr talman! Om man skall nå de syften som
          </note>
          <note>
            Rinaldo Karlsson nu pläderar för måste man ha en distinkt och
            klar lagstiftning, så att man inte åstadkommer några biverkningar
            eller skador. Jag har i mitt anförande noga understrukit att dessa
            åtgärder är förenade med avsevärda svårigheter och komplikationer
            när det gäller varumärkesrättsliga frågor, tryckfrihets- och yttrandefrihetsfrågor
            och även när det gäller näringsfriheten. Därför är det viktigt
            att man gör en ordentlig analys för att ta reda på vilka konsekvenser
            en sådan förändring av lagstiftningen innebär, inte minst i fråga
            om att ändra grundlagen -- det är inte gjort i en handvändning.
            Därför måste man göra ett grundligt arbete och sedan redovisa
            resultatet. Det är detta som kommer till uttryck i regeringens
            proposition.
          </note>
          <note>
            Men detta avfärdar Rinaldo Karlsson. Han bryr sig inte om det.
            Jag tycker att det är beklämmande att man är så vårdslös.
          </note>
          <note>
            Herr talman! Jag kan inte sätta något annat värde på Rinaldo
            Karlssons svar än vad hans tänkesätt kan tyckas förtjäna.
          </note>
          <note type="speaker">
            Anf. 148 RINALDO KARLSSON (s) replik:
          </note>
          <note>
            Herr talman! Vi har sagt att det är lika lätt att lagstifta i
            det här fallet som det var att lagstifta om reklam för alkohol.
            Jag tycker att det vore bättre om moderaterna hade sagt att man
            är emot den här typen av lagstiftning än att gömma sig bakom regelsystemen
            och lagböckerna.
          </note>
          <note type="speaker">
            Anf. 149 BARBRO WESTERHOLM (fp)
          </note>
          <note>
            replik:
          </note>
          <note>
            Herr talman! Jag skall svara på Rinaldo Karlssons frågor. Tobaksbruket
            är den största enskilda hälsorisken i vårt land. Därför menar
            jag att vi kan göra en oerhört viktig insats för att övertyga
            unga människor att inte börja använda tobak.
          </note>
          <note>
            Reklamförbud är här ett av flera medel. Det är vetenskapligt
            visat av Världshälsoorganisationen att ett reklamförbud har en
            dämpande effekt på alkoholbruket. Sten Svensson påstod något annat.
          </note>
          <note>
            Men man måste angripa både direkt och förtäckt reklam, vilket
            man har gjort i flera länder, bl.a. i
          </note>
          <note>
            Frankrike och i Norge. Det är alltså möjligt.
          </note>
          <note>
            På Bilmässan nyligen fick faktiskt en fyraåring ett märke som
            gjorde reklam för Camel att klistra på sin pappas bil. Det vittnar
            litet grand om hur tobaksbolagen arbetar.
          </note>
          <note>
            Jag kommer att rösta med utskottsmajoriteten i enlighet med hemställan
            i betänkandet, eftersom jag anser att skrivningen i propositionen
            är för svag.
          </note>
          <note>
            Där står bara att ''frågan om eventuell reglering av förtäckt
            reklam för tobaksvaror är av komplicerad natur och kräver ytterligare
            överväganden''. Man säger alltså ingenting om att man arbetar
            med detta.
          </note>
          <note>
            Jag har anmält till min riksdagsgrupp hur jag tänker rösta, och
            man har inte invänt emot att jag tänker rösta i enlighet med utskottsmajoriteten.
          </note>
          <note type="speaker">
            Anf. 150 RINALDO KARLSSON (s) replik:
          </note>
          <note>
            Herr talman! Jag uppskattar att det i alla fall finns ledamöter
            som vet varför de sitter i Sveriges riksdag.
          </note>
          <note type="speaker">
            Anf. 151 JERZY EINHORN (kds):
          </note>
          <note>
            Herr talman! Den fråga som vi diskuterar anser jag inte lämpar
            sig för att politiseras. Jag hoppas innerligt att den inte heller
            kommer att politiseras.
          </note>
          <note>
            Personligen vill jag tala för alla de tonåringar som inom kort
            skall börja att röka tobak och sedan inte kan sluta som vuxna,
            hur förtvivlat gärna de än vill.
          </note>
          <note>
            Jag har i 38 år levt bland dem som skadats av tobak.
          </note>
          <note>
            Jag har upplevt det svåra lidande hos dem som har ständig smärta
            på grund av förträngda blodkär och bland dem som plågas av emfysen
            med ständig lufthunger. Jag har upplevt ångest och förtivlan hos
            dem som får lungcancer.
          </note>
          <note>
            10 000 människor dör årligen i Sverige på grund av tobaksbruk.
            27 kommer att dö i dag, den 2 mars, när vi i riksdagen behandlar
            socialutskottets betänkande. De kommer att dö på grund av tobaksbruk.
            Jag vill hävda att döden bara är toppen på ett isberg av svårt
            lidande bland många fler som under tonåren har blivit vanerökare.
            Som vuxna försöker de att sluta, men de kan inte. De vet att de
            genom passiv rökning skadar andra, men de kan inte sluta.
          </note>
          <note>
            Föräldrarna vet att 2 000 barn per år kommer att utveckla svår
            kronisk luftrörskatarr på grund av deras rökning, men de kan inte
            sluta.
          </note>
          <note>
            Gravida mödrar vet att de löper ökad risk för missfall och deras
            barn för försenad fosterutveckling, men de kan inte sluta.
          </note>
          <note>
            Föräldrarna vet att 5 000--10 000 barn årligen får lunginflammation
            på grund av deras rökning, men de kan inte sluta. De vet att hälften
            av fallen av plötslig spädbarnsdöd beror på passiv rökning, men
            de kan inte sluta. De kan inte sluta därför att de under tonåren,
            under en kort period av oförstånd, har blivit vanerökare.
          </note>
          <note>
            Jag har följt med i litteraturen ordentligt. Man ifrågasätter
            på många goda grunder om det är meningsfullt att försöka påverka
            vuxna rökare. Det lönar sig inte att trakassera dem. Det stora
            flertalet av dem vill redan sluta röka. Om man vill påverka utvecklingen
            måste man vända sig till barn i de yngre tonåren, i dagens läge
            till 14--15-åringar.
          </note>
          <note>
            Detta har även upptäckts av dem som vill sälja tobak. De vänder
            sig selektivt till den gruppen av barn och ungdomar med en alltmer
            uppfinningsrik, förtäckt reklam. Vi som sitter i riksdagen märker
            inte den reklamen. Men den finns överallt där tonåringar finns
            -- på diskotek, klockor, skivor, på de mest stiliga glasögon som
            man kan köpa och på de mest stiliga kläder såsom Marlboro Classic.
            Tänd en cigarett så kommer du att se ut som de tuffa pojkarna
            och flickorna med dina kläder.
          </note>
          <note>
            Jag tycker faktiskt inte att vi i dag skall kritisera tobaksindustrin.
            Jag tycker inte heller att vi skall kritisera dem som försöker
            sälja sina produkter. Det är deras jobb att göra det, och det
            är tillåtet att göra det. Om kritik skall riktas mot någon så
            är det mot oss som sitter här i riksdagen, för det är vi som bestämmer
            ramarna för deras agerande.
          </note>
          <note>
            Jag vet att förbud mot förtäckt reklam är svårt att formulera
            på ett sätt så att överträdelser kan identifieras och beivras.
            Men ibland verkar det som om vi skulle vara det första landet
            som genom lagen skulle försöka att begränsa indirekt tobaksreklam.
          </note>
          <note>
            Flera länder har redan gjort det, bl.a. Norge sedan
          </note>
          <note>
            19 år, år 1975, Frankrike, som faktiskt bekänner sig till Pariskonventionen
            och som är ett EES-land, sedan 1989, Kanada sedan 1988, Nya Zeeland
            och
          </note>
          <note>
            Australien. Finland har nyligen lagt fram ett förslag till åtgärder
            som begränsar indirekt tobaksreklam.
          </note>
          <note>
            I Belgien, som är ett EES-land, fälldes förra året en annons
            för förtäckt reklam.
          </note>
          <note>
            Jag tycker faktiskt att det mot den bakgrunden är ganska rimligt
            att vi ger en signal till vår regering, som vi ber om så många
            saker, om att ge frågan hög prioritet för en skyndsam utredning
            av frågan.
          </note>
          <note>
            Ett förbud mot reklam löser inte tobaksproblemet.
          </note>
          <note>
            Men det är ett viktigt steg på vägen för att göra det.
          </note>
          <note>
            Det finns, som Barbro Westerholm har sagt, flera undersökningar
            som klart visar detta.
          </note>
          <note>
            Vi har i Sverige en hög utbildningsnivå. De bättre utbildade
            slutar att röka först, och det gör de över hela världen. Jag är
            personligen övertygad om och hoppas innerligt att det blir omöjligt
            att om tre fyra generationer sälja en cigarett i Sverige. Men
            vad vi kan göra i dag är att påskynda den processen. Min djupa
            övertygelse är att vi kan spara några liv och förebygga mycket
            onödigt lidande. Men det kan vi faktiskt inte göra i dag, därför
            att voteringen äger rum om 14 dagar, herr talman.
          </note>
          <note>
            När vi avhandlar denna fråga kommer under dagens lopp, den 2
            mars, 75 tonåringar att börja använda tobak. Det innebär tre nya
            rökare varje timme. Många av dem är faktiskt lockade av den fantastiskt
            skickliga indirekta tobaksreklamen. När de har börjat röka kan
            de inte sluta.
          </note>
          <note>
            Om vi om 14 dagar lyckas fatta ett beslut som hjälper några av
            dem att inte bli vanerökare tycker jag att vi har fattat kanske
            ett av de viktigaste besluten under mandatperioden.
          </note>
          <note>
            Tobak är den i särklass främst kända hälso- och miljörisken.
            Inget annat är känt som medför större risker.
          </note>
          <note>
            Är det någon tror att det blir mer än 100 aborter årligen, att
            spädbarnsdödligheten fördubblas, att
          </note>
          <note>
            10 000 barn per år får lunginflammation därför att vi bygger
            en Öresundsbro? Är det någon som tror att 10 000 människor per
            år kommer att dö, att många kommer att lida av kroniska andnings-
            och cirkulationsbesvär, allergi och astma för att vi har haft
            kärnkraft i Sverige?
          </note>
          <note>
            Alla dessa frågor är viktiga. Men jag vill hävda att vi i kväll
            i vår riksdag avhandlar en för vår befolkning också mycket viktig
            fråga, även om den inte är någon symbolfråga för något av våra
            riksdagspartier. Det är bra att det är så, för jag tycker inte
            att frågan lämpar sig för att politiseras.
          </note>
          <note>
            Jag yrkar bifall till hemställan i det betänkande av socialutskottet
            som baserar sig på Fanny Rizells,
          </note>
          <note>
            Liisa Rulanders, Torgny Larssons, Margareta
          </note>
          <note>
            Winbergs, Eva Zetterbergs och min egen motion om skyndsam utredning
            av frågan om åtgärder för att begränsa indirekt smygreklam för
            tobak på samma sätt som flera andra länder redan har gjort.
          </note>
          <note>
            I detta anförande instämde Barbro Westerholm (fp).
          </note>
          <note type="speaker">
            Anf. 152 RINALDO KARLSSON (s) replik:
          </note>
          <note>
            Herr talman! Jag har stor respekt för Jerzy Einhorn som nog är
            den som i riksdagen har den största kunskapen när det gäller cancer
            och lungsjukdomar. Men jag håller inte med Jerzy
          </note>
          <note>
            Einhorn om att man inte skall politisera frågan.
          </note>
          <note>
            Jerzy Einhorn, vi är politiker. Jerzy Einhorn har varit riksdagsledamot
            i nästan tre år och måste börja förstå detta.
          </note>
          <note>
            Varför springer tobaksgubbarna och -gummorna här för att försöka
            påverka oss om det inte är politiska frågor? De försöker att krypa
            undan. Vi lagstiftar allteftersom de försöker att hitta nya vägar
            för den s.k. smygreklamen i dag. Titta på de utländska tobaksföretagen
            som söker sig mot uländerna för att påverka människorna där. Är
            det ändå inte dags att vi tar itu med detta på allvar?
          </note>
          <note type="speaker">
            Anf. 153 LEIF BERGDAHL (nyd):
          </note>
          <note>
            Herr talman! ''The Marlboro man is dead!'' läste jag för ett
            tag sedan i en amerikansk tidskrift. Vad hade hänt? Hade han ramlat
            av hästen? Denne man som såg så frisk och stark ut hade väl ändå
            inte dött i någon sjukdom så plötsligt? Men det var just vad han
            hade gjort, och sjukdomen var lungcancer. Han hade haft gratis
            cigaretter som förmån från sitt företag i många år och hade rökt
            som en borstbindare. Så gick det som det gick. Sällan har väl
            det österländska karmabegreppet, dvs. som man sår får man skörda,
            illustrerats tydligare.
          </note>
          <note>
            I Svenska Dagbladet i dag läser man att 200 askar av cigarettmärket
            M -- observera M -- berättigar till en ryggsäck. 350 askar berättigar
            till en läderjacka, om man råkar bo i USA och tillhör Äventyrarnas
            klubb. Men varför säger man M i stället för
          </note>
          <note>
            Marlboro? Svaret är enkelt: Tidningar som går emot tobaksindustrin
            kan åka på en ordentlig blåsning vad gäller annonsintäkter. Det
            har hänt i
          </note>
          <note>
            USA. Det gäller inte bara annonser för cigaretter.
          </note>
          <note>
            Det är fråga om stora koncerner. Philip Morris t.ex.
          </note>
          <note>
            ligger på 13:e plats i storlek bland företagen i USA.
          </note>
          <note>
            Företaget tillverkar mängder av andra produkter, t.ex. livsmedel.
            Tidningarna i USA har faktiskt fått backa. De skriver inte några
            elakheter om tobaksindustrin. Det gäller ju sådana enorma penningsummor.
          </note>
          <note>
            Jag fick från Smokepeace ett brev med en mängd frågor. Jag svarade
            att jag gärna besvarade frågorna men att Smokepeace först skulle
            besvara en fråga från mig: Hur mycket pengar får ni från tobaksindustrin?
            Jag fick aldrig något svar och har tack och lov sluppit ytterligare
            frågor. Man kan säga att mina diplomatiska förbindelser med
          </note>
          <note>
            Smokepeace är avbrutna, och det är jag bara glad för.
          </note>
          <note>
            Om man granskar ett paket Camel, finner man att man inte ser
            en kamel utan en dromedar.
          </note>
          <note>
            Dromedaren har nämligen en puckel, medan kamelen har två pucklar.
            Men namnet betyder oerhört mycket. Camel är ett kort och slagkraftigt
            namn. Vem skulle köpa ett paket dromedar? Vem skulle köpa ett
            par Dromedarkängor, ett par
          </note>
          <note>
            Dromedar Boots? Det skulle inte gå. Det förstår alla.
          </note>
          <note>
            För att inpränta namnet går man ner i åldrarna på köparna. Kamelkängorna
            lär finnas ner till storlek
          </note>
          <note>
            32, dvs. barnstorlek. Denna förtäckta reklam, som speciellt riktar
            sig till barn och ungdom, är något av det mest motbjudande som
            jag har kommit i kontakt med under mitt riksdagsarbete.
          </note>
          <note>
            I detta sammanhang vill jag angripa Sten Svensson litet grand.
            Jag tycker att mycket av det som han anförde är sådant material
            som vi har fått från tobaksindustrin. Efter hans anförande börjar
            man undra om inte t.o.m. Sten Svensson ibland är ute och rider
            med Marlboromännen och deras anhang.
          </note>
          <note>
            Herr talman! När jag hör ordet Hitler, associerar jag till skicklig
            propaganda, förledande av ungdom, giftiga gaser och massdöd. När
            jag hör ordet Camel, associerar jag också till skicklig marknadsföring,
            förledande av ungdom, giftig rök och massdöd. Ett slagkraftigt
            namn som Camel betyder oerhört mycket.
          </note>
          <note>
            I Oman, där jag har haft nöjet att tjänstgöra periodvis och hjälpa
            till med olika saker, får man, trots att landet är muslimskt,
            köpa griskött. Det är ett mycket märkligt muslimskt land. Detta
            griskött kan man inte köpa på samma sätt som i Sverige, utan man
            hänvisas till en sidoavdelning i butiken.
          </note>
          <note>
            Där finns en frysdisk med bruna påsar med griskött.
          </note>
          <note>
            Så borde det vara med cigaretterna i Sverige. I
          </note>
          <note>
            stället för att ha dem vid kassorna i färgglada förpackningar,
            borde cigaretterna bli inpackade i bruna påsar och hänvisade till
            någon sidoavdelning.
          </note>
          <note>
            Under mitt arbete såsom thoraxkirurg har jag behandlat många
            personer med sjukdomar som har framkallats av rökning. Största
            delen av mina patienter har varit rökskadade. Det gäller patienter
            med kärlkramp, kärlförändringar i benen och lungcancer. Jag måste
            säga att jag har känt stor förtvivlan och otillräcklighet, när
            jag efter en operation har stått framför den stackars patienten
            och varit tvungen att säga att lungcancern tyvärr inte gick att
            ta bort, eftersom vi kom för sent. Vi måste börja mycket tidigare.
            Vi måste börja redan i skolåldern. Jag skulle vilja överföra den
            känslan till dem som är ansvariga för tobaksreklamen.
          </note>
          <note>
            I det antika Aten fanns ett allvarligt brott, förenat med dödsstraff
            i vissa fall. Brottet hette ''förledande av ungdom''. Sokrates
            dömdes till döden för detta brott. Han tvingades att tömma odörtsbägaren
            och därigenom dö. Han hade förlett ungdomen. Denna brottsrubricering,
            förledande av ungdom, finns faktiskt kvar i våra lagtexter än
            i dag. Men nu är inte straffet döden, utan maxstraffet är sex
            månaders fängelse. I regel gäller det då sedlighetsbrott av olika
            slag. Jag tycker att brottsrubriceringen förledande av ungdom
            skulle gälla också dem som förleder våra barn till att börja röka.
          </note>
          <note>
            Herr talman! Jag yrkar bifall till utskottets hemställan samt
            avslag på reservationen.
          </note>
          <note type="speaker">
            anf. 154 JOHAN LÖNNROTH (v):
          </note>
          <note>
            Herr talman! Sten Svensson anser att den nya lagen andas förmyndarmentalitet.
            Han sade också att reklamen inte vilseleder konsumenterna. Jag
            skulle då vilja att Sten Svensson karakteriser följande rekommendationer
            från en reklamfirma om hur man skall utforma tobaksreklam för
            att få barn och ungdom att börja röka. Det gäller en reklamfirma
            i
          </note>
          <note>
            USA. Så här skriver firman:
          </note>
          <note>
            ''Framställ cigaretten som en av få symboler för inträde i vuxenlivet.
            Framställ cigaretter som en produkt och aktivitet som ingår i
            de förbjudna nöjena. Skapa en situation som är hämtad från den
            unge rökarens vardagsliv. Låt situationen på ett elegant sätt
            anspela på grundläggande symboler för uppväxt- och mognadsprocessen.
            Förknippa i görligaste mån med tanke på legala hinder cigaretter
            med droger, vin, öl, sex etc. Förmedla inte några budskap med
            anknytning till hälsa. Det gäller att tränga bort rökarens oro
            över hälsorisker. Ge konsumenterna en godtagbar förevändning att
            röka.''
          </note>
          <note>
            Är inte detta förmyndarattityd, vet inte jag vad man menar med
            förmyndarattityd.
          </note>
          <note>
            Jag instämmer i praktiskt taget allt vad Jerzy
          </note>
          <note>
            Einhorn sade. Bara en formulering håller jag inte riktigt med
            om. Han sade att vi inte skall kritisera företagen utan enbart
            oss själva, eftersom vi inte har förmått att ge de riktiga ramarna.
            Jag tycker faktiskt att reklamfirmor som ger sådana här rekommendationer
            om hur man skall utforma reklamen och företag som använder sådana
            här metoder skall kritiseras. Visst skall vi stifta bättre lagar,
            men vi måste också ha rätt att kritisera företagen. Vi kan inte
            komma åt alla orimligheter med enbart lagstiftning.
          </note>
          <note>
            Efter riksdagens beslut i maj förra året har vi fått ett förslag
            till skärpt förbud mot direkt tobaksreklam, vilket är bra. Men
            vi får inte ha för stora förväntningar. Vi har sett från andra
            länder att när man har skärpt lagarna mot direktreklam så minskas
            visserligen tobaksbruket, men samtidigt ökar de olika indirekta
            reklammetoderna, vilket flera här har givit exempel på.
          </note>
          <note>
            Det är naturligtvis bra att utskottet begär att regeringen skyndsamt
            utreder frågan om förtäckt reklam och återkommer till riksdagen
            i frågan. Vi vänsterpartister tar kanske åt oss en liten del av
            äran i och med att Eva Zetterberg var den som i en meningsyttring
            drev just denna fråga förra våren.
          </note>
          <note>
            Inte heller vi är omedvetna om att det finns komplikationer av
            olika slag. Jag lyssnade på
          </note>
          <note>
            Rinaldo Karlsson som exemplifierade med seriefiguren Camel, och
            jag funderade över
          </note>
          <note>
            Pariskonventionen -- över vad den innebär och hur man skall hitta
            fram till en lag för att komma åt sådana här saker. Det är klart
            att också jag inser att det inte kan vara helt lätt.
          </note>
          <note>
            Jag skulle vilja ta följande exempel, Sten Svensson.
          </note>
          <note>
            Det kan vara så att ett företag ger en produkt namnet Amfetamin
            eller LSD. Skall vi kunna ha lagar som på något sätt ingriper
            mot sådant?
          </note>
          <note>
            Motståndarna till en skärpning av reklamförbudet brukar hävda
            att en ytterligare skärpning i Sverige bara innebär konkurrensfördelar
            för de företag som ändå kan få ut sin reklam och att effekten
            bara blir en förskjutning av marknadsandelarna, till de utländska
            företagens fördel.
          </note>
          <note>
            Denna typ av argument används ju också när vi diskuterar vapenexport
            eller barnpornografi. Men på detta område, liksom på många andra,
            måste faktiskt någon börja. Någon måste gå i täten.
          </note>
          <note>
            Sten Svensson talade här så vackert om att Sverige kanske blir
            det första land som når målet när det gäller detta med 80 % icke-rökare
            år 2000.
          </note>
          <note>
            Jag kan för mitt liv inte begripa att denna regering som anser
            sig vara så kompetent -- exempelvis kan man ju åstadkomma Europas
            bästa skola och under några hektiska nätter klara förhandlingar
            i betydligt större frågor än vad det här handlar om --
          </note>
          <note>
            inte skulle klara att på ganska kort tid få fram en lagstiftning
            som innebär en skärpning av ingreppen mot den typ av fullständigt
            vanvettiga metoder i form av smygreklam o.d. som tillämpas.
          </note>
          <note>
            Med detta yrkar jag bifall till utskottets hemställan.
          </note>
          <note type="speaker">
            Anf. 155 STEN SVENSSON (m) replik:
          </note>
          <note>
            Herr talman! Vi diskuterar här i riksdagen den svenska lagstiftningen.
            Jag sade i mitt huvudanförande att den reklam som vi i Sverige
            har inte är vilseledande med den utformning som den har i dag.
            Jag vill också peka på det faktum att tobaksreklamen redan är
            mycket noga reglerad.
          </note>
          <note>
            Den är också mycket balanserad. I de annonser som vi får se i
            Sverige upptar varningstexten minst 20 %
          </note>
          <note>
            av ytan. Med ett förbud försvinner den möjligheten.
          </note>
          <note>
            Det har alla klart för sig. I stället blir det en annan situation.
          </note>
          <note>
            Detta ville vi förhindra när vi förra gången frågan behandlades
            -- det var i maj 1993 -- sade att det behövdes en ordentlig analys.
            Det gäller ju att få reda på vilka följdverkningarna blir när
            man går in på det här området.
          </note>
          <note>
            När det gäller vår grundlag -- med den yttrandefrihets- och tryckfrihetslagstiftning
            som vi nu har i vårt land -- är det väldigt svårt att göra de
            förändringar som motionärerna här begär. Därför har jag sagt att
            det är viktigt att analysen görs noggrant och att resultatet av
            den redovisas, så att vi här i riksdagen får ett fullödigt underlag
            att ta ställning till innan man går vidare.
          </note>
          <note>
            Jag sätter faktiskt stor tilltro till informations- och opinionsbildningsåtgärder.
            Jag påminde i mitt huvudanförande om den antirökkampanj här i
          </note>
          <note>
            Sverige för en tid sedan som har gett väldigt goda resultat.
            Jag påvisade också att rökningen minskar kraftigt. Detta har vi
            lyckats åstadkomma utan att göra ingrepp i gällande lagstiftning.
          </note>
          <note type="speaker">
            Anf. 156 JOHAN LÖNNROTH (v) replik:
          </note>
          <note>
            Herr talman! Jag sade redan i mitt första inlägg att detta är
            svårt. Men frågan är om Sten Svensson tänker hjälpa till med att
            få igenom åtgärder som motverkar den typ av smygreklam som vi
            hört talas om i flera exempel här i kammaren.
          </note>
          <note>
            Är det så att man i regeringskansliet, där Sten
          </note>
          <note>
            Svensson har betydligt bättre kontakter än jag, arbetar aktivt
            med problemet? Försöker man få fram en effektiv lagstiftning,
            eller är innebörden i det som Sten Svensson säger egentligen bara
            att det hela är ett uppehållande försvar för att i själva verket
            försvara en regering som inte tänker göra något åt problematiken?
          </note>
          <note type="speaker">
            Anf. 157 STEN SVENSSON (m) replik:
          </note>
          <note>
            Herr talman! För tredje gången i dagens debatt konstaterar jag
            att regeringen redan har den här frågan under beredning. Därför
            hävdade jag att ett tillkännagivande inte var behövligt i den
            här situationen.
          </note>
          <note>
            Vidare har jag hävdat att man skall göra en ordentlig analys
            och att man skall titta på de olika rättigheterna -- varumärkesskyddet,
            tryckfrihetsförordningen, yttranderättsfriheten etc. -- för att
            vi här i riksdagen skall få ett fullödigt underlag. Då får vi
            betydligt bättre möjligheter att överblicka konsekvenserna av
            förändringarna. När man skall genomföra detta måste man vara distinkt
            och klar, så att man inte åstadkommer sidoeffekter som vi inte
            alls vill ha. Man måste ha kunskaper om detta. Det är vad jag
            har gett uttryck för.
          </note>
          <note type="speaker">
            Anf. 158 JOHAN LÖNNROTH (v) replik:
          </note>
          <note>
            Herr talman! Om man går igenom alla frågor som regeringen och
            regeringskansliet tittar på -- frågor där man har hänvisat till
            att en djupgående analys pågår osv. -- tror jag att listan blir
            oändligt lång. Det intressanta är dock inte om man tittar på frågan
            utan om vi kommer att få se ett konkret förslag om
          </note>
          <note>
            Sten Svenssons linje skulle segra vid voteringen här i kammaren
            om ett par veckor.
          </note>
          <note type="speaker">
            Anf. 159 JERZY EINHORN (kds) replik:
          </note>
          <note>
            Herr talman! Det är sent på kvällen. Men för att det skall bli
            rätt i protokollet vill jag säga följande.
          </note>
          <note>
            Jag vill tacka Johan Lönnroth för det han sade om mitt anförande.
            Men jag vill nämna att jag inte har sagt att man inte får kritisera
            dem som arbetar med förtäckt tobaksreklam. Vad jag däremot har
            sagt är att jag personligen inte tycker att man skall kritisera.
            De kämpar för sitt levebröd på det sättet.
          </note>
          <note>
            Sedan kan man tycka vad man vill om det sätt på vilket det görs.
          </note>
          <note>
            Jag har också sagt att jag tycker att man skall vara kritisk
            mot oss om vi inte gör tillräckligt mycket i denna fråga. Jag
            menar då att man skulle ha varit kritisk mot mig om jag inte hade
            gått upp i debatten här i kväll.
          </note>
          <note>
            Vi här har lyckats att få vissa frågor behandlade utan att de
            har blivit politiserade. Jag vill återigen säga att jag har framfört
            att det är min personliga uppfattning att jag inte anser att just
            denna fråga lämpar sig för politisering. Jag hoppas att den inte
            är politiserad vid voteringen den 16 februari.
          </note>
          <note type="speaker">
            Anf. 160 JOHAN LÖNNROTH (v) replik:
          </note>
          <note>
            Herr talman! Det är bra att vi har fått detta klarlagt.
          </note>
          <note>
            Men samtidigt tycker jag att det är synd att just
          </note>
          <note>
            Jerzy Einhorn avstår från att rikta kritik mot de företag som
            använder sig av nämnda metoder. Jag tror nämligen att Jerzy Einhorns
            ord väger tungt just där.
          </note>
          <note>
            När det sedan gäller detta med om man vill kalla det hela för
            politisering eller inte vet jag inte om det skulle vara särskilt
            ''politiskt'' om Jerzy Einhorn riktade ett skarpt moraliskt upprört
            angrepp mot de företag som använder sig av nämnda typ av reklammetoder
            för att sprida tobaksrökningen bland ungdom.
          </note>
          <note type="speaker">
            Anf. 161 MIKAEL ODENBERG (m):
          </note>
          <note>
            Herr talman! Jag håller gärna med tidigare talare som har framhållit
            hur farligt det är att röka. Det är farligt. Ja, det är alldeles
            förskräckligt farligt. I
          </note>
          <note>
            själva verket är rökning en av de hälsovådligaste saker som man
            kan ägna sig åt.
          </note>
          <note>
            Från den utgångspunkten har även jag uppfattningen att det är
            bra om bruket av tobak kan minskas.
          </note>
          <note>
            Jag skulle vilja fästa kammarens uppmärksamhet på att vi i Sverige
            har lyckats ganska bra med att minska tobakskonsumtionen. Vi har
            gjort det med traditionella metoder, nämligen en sorts straffbeskattning
            av tobaksprodukter. Det är för övrigt en metod som är mycket effektiv
            med tanke på de ungdomar som så många talare brukar förbarma sig
            särskilt över. Jag tycker att det är befogat med rimliga regler
            för att skyddda tredje man som inte röker, och jag tycker att
            det är rimligt med en politik på det här området som bygger på
            upplysning och information om tobakens skadeverkningar. Det särskilda
            ansvaret ligger på familj, skola och sjukvård.
          </note>
          <note>
            Jag var inte övertygad om behovet av en tobakslag när den frågan
            diskuterades i maj förra året, men jag tyckte att regeringen ändå
            lade fram ett ganska balanserat förslag. Det som hände var att
          </note>
          <note>
            Socialdemokraterna, som också traditionellt brukat inta en ganska
            balanserad hållning i de här frågorna, inte längre kunde hålla
            sig. Här fanns en möjlighet att köra över regeringen. Då kunde
            man släppa loss Rinaldo Karlsson i manegen, och det gjorde man.
          </note>
          <note>
            Man fick snabbt stöd av Ny demokrati, som ju så länge det inte
            gäller sprit är en av de mer framträdande företrädarna för förbud
            och restriktioner här i kammaren, har det successivt under mandatperioden
            visat sig. Med stöd av enskilda ledamöter i övriga partier som
            tror att restriktioner och pekpinnar är det bästa sättet att åstadkomma
            förändringar av mänskligt beteeende fick man en majoritet för
            att beställa skärpningar av tobakslagen innan trycksvärtan ens
            hade hunnit torka.
          </note>
          <note>
            Det är intressant att se vad som händer sedan. Nu har beställningen
            effektuerats av regeringen. Är man då nöjd? Nej då. Kammaren är
            inte överfylld, men i den mån den fylkas av någonting så fylkas
            den av intresserade motionärer som begär ytterligare restriktioner
            och pekpinnar utöver dem man fick igenom förra gången. Samma allians
            av socialdemokrater och förbudsivrande nydemokrater formerar en
            majoritet i socialutskottet som skall gå längre.
          </note>
          <note>
            Jag menar att det beslut man fattade i maj förra året var något
            slags trendbrott. Det innebar att vi i
          </note>
          <note>
            Sverige flyttade över tyngdpunkten i arbetet mot ett skadligt
            tobaksbruk från de traditionella åtgärderna information, upplysning
            och beskattning och lade den på förbud, restriktioner och pekpinnar.
            Jag tycker att det är synd, framför allt av två skäl. Det första
            och mest påtagliga skälet är att det traditionella arbetssättet
            har visat sig vara framgångsrikt. Det andra skälet till att det
            är synd är att det enligt min uppfattning devalverar riksdagens
            anseende i vanliga människors ögon.
          </note>
          <note>
            Hur mycket Rinaldo Karlsson än orerar om marknaden i talarstolen
            och berättar om hur ni i socialutskottet skall ta tag i problemen
            handlar den här frågan i dag lika litet som den gjorde det den
            27
          </note>
          <note>
            maj förra året om en kamp mellan å ena sidan ett vitt hälsointresse
            och å andra sidan ett svart intresse representerat av en profithungrig
            multinationell tobaksindustri. Det är inte vad det handlar om.
            Vad det handlar om är ansvarsfördelningen mellan å ena sidan vilka
            beslut som vanliga individer och medborgare i vårt samhälle skall
            få fatta alldeles på egen hand och å andra sidan vilka beslut
            som politiker och beslutsfattare i t.ex. riksdagen skall hantera.
          </note>
          <note>
            Nu har vi fått beställningen med sina olika delförslag verkställd.
            Jag såg att den innehöll förbud mot rökning t.o.m. utomhus, inte
            generellt, men på vissa platser. Det som jag tycker är principiellt
            mest betänkligt -- jag var inne på det när vi diskuterade tobakslagen
            förra gången -- är naturligtvis de inskränkningar i yttrande-
            och tryckfriheten som det innebär när man får ett förbud mot kommersiell
            reklam.
          </note>
          <note>
            Jag skall inte överbetona konsekvenserna av detta, eftersom det
            är klart att yttrandefriheten och tryckfriheten inte försvinner
            därför att man har ett förbud mot tobaksreklam, lika litet som
            de gjorde det när vi införde ett förbud mot alkoholreklam.
          </note>
          <note>
            Men det innebär en inskränkning, och det är alltid principiellt
            intressant och principiellt viktigt. Nu förs det dess värre inte
            så mycket principiell debatt när det gäller tobak, för där är
            det jesuitiska principer som får gälla. Där helgar ändamålet medlen.
            Då kommer argumenten av typ: Det är barns och ungdomars frihet
            från tobak som vi skall diskutera, inte tobaksindustrins frihet
            att lura på vanliga dödliga människor sina produkter.
          </note>
          <note>
            Det kan ligga något i det. Men lika fullt kvarstår faktum, att
            inför man ett totalt kommersiellt reklamförbud så innebär det
            en inskränkning i yttrande- och tryckfriheten som endast är möjlig
            därför att vi råkar ha en speciell undantagsparagraf i tryckfrihetsförordningen.
            Som på beställning kommer nästa problem. Förbjuder man den kommersiella
            reklamen leder det naturligtvis till en ökning av den s.k. smygreklamen.
            Då måste den också förbjudas, och då måste vi gräva djupare i
            tryckfrihetsförordningen.
          </note>
          <note>
            För mig bygger värnet om fri- och rättigheter på att man inte
            skall göra inskränkningar bara därför att man ogillar en viss
            företeelse. I både den föregående och den här debatten om tobakslagen
            förefaller det i vart fall mig som om många av förslagen styrs
            av just tyckande. Man borde i alla fall ha två kriterier.
          </note>
          <note>
            Ett kriterium borde vara att det man försöker åstadkomma är någonting
            med mycket högt skyddsvärde. Där kan vi se av en nyligen aktuell
            diskussion att inte ens ett förslag med så högt skyddsvärde som
            att göra ingrepp i tryckfrihetsförordningen för att förhindra
            hanteringen med barnpornografi är särskilt lätt att åstadkomma
            utan att det får räckvid och komplikationer som kräver noggranna
            överväganden. De noggranna övervägandena pågår just nu.
          </note>
          <note>
            Det borde också vara så, om man vill göra ingrepp i yttrande-
            och tryckfrihetens principer, att man åtminstone hade en viss
            säkerhet i sin bedömning av om de åtgärderna över huvud taget
            ger någon effekt.
          </note>
          <note>
            Ger de ingen effekt använder man onekligen mer våld än nöden
            kräver. Det är ingen som har visat att de har effekt. Över huvud
            taget vilar hela reklamförbudet på en mycket bräcklig grund.
          </note>
          <note>
            Jag minns att det figurerade mycket statistik i debatten om tobakslagen
            den 27 maj förra året. Det bollades med åtskillig statistik. Man
            försökte bevisa olika saker. Den enda bestämda slutsatsen man
            kunde dra av den där statistikexercisen var att man faktiskt inte
            kan dra några bestämda slutsatser.
          </note>
          <note>
            Statistiska centralbyrån kom den 13 december 1993
          </note>
          <note>
            med en jämförande statistisk studie av tobakskonsumtionen i de
            nordiska länderna från 70-
          </note>
          <note>
            talets början till 90-talets början. Det visade sig att den totala
            konsumtionen av röktobak under de här
          </note>
          <note>
            20 åren har minskat, i Sverige med 25 %, i Finland med 7 %, i
            Danmark var den ungefär lika och i
          </note>
          <note>
            Norge ökade konsumtionen av röktobak med 8 %.
          </note>
          <note>
            Det är notabelt att man i Norge har ett reklamförbud. I Finland
            har man det också. Där har vi en påfallande hög andel ungdomar
            som röker.
          </note>
          <note>
            Jag försöker med detta inte säga att det blir fler som röker
            därför att man inför ett reklamförbud. Men jag vill med bestämdhet
            hävda att ingen på ett övertygande sätt har kunnat visa att ett
            reklamförbud ens leder till de åsyftade resultaten.
          </note>
          <note>
            Har man redan från början mycket principiella invändningar mot
            den tekniken att stifta lag på, blir man inte mindre tveksam om
            hela lagstiftningsmanövern vidtas utan att det leder till några
            som helst resultat i praktiken.
          </note>
          <note>
            Enligt min uppfattning misshandlade socialutskottet regeringens
            tobakslagsproposition redan förra gången. Nu har man fått ett
            nytt beställt betänkande. Misshandeln fortsätter, herr talman.
          </note>
          <note>
            Jag kommer naturligtvis att i en votering mellan utskottsmajoritetens
            förslag och den i utskottet avgivna reservationen stödja reservationen.
            Men min utgångspunkt är faktiskt att stå kvar vid den uppfattning
            jag hade när vi behandlade tobakslagen förra gången, nämligen
            att den propositionen innebar ett balanserat förslag.
          </note>
          <note>
            Mot den bakgrunden, herr talman, ber jag att under mom. 1 i utskottets
            hemställan få yrka bifall till den av mig själv och Knut Billing
            avgivna motionen
          </note>
          <note>
            1993/94:So33, innebärande avslag på propositionen.
          </note>
          <note type="speaker">
            Anf. 162 LEIF BERGDAHL (nyd) replik:
          </note>
          <note>
            Herr talman! Jag skulle först vilja komplettera historieskrivningen
            angående Ny demokratis roll.
          </note>
          <note>
            Jag hade hand om frågan tillsammans med Stefan
          </note>
          <note>
            Kihlberg i utskottet. Vi väckte en partimotion, och vi trodde
            i vår enfald att vi hade hela partiet med oss. Det visade sig
            vid omröstningen att av de 24
          </note>
          <note>
            ledamöterna var det bara fyra stycken som stödde oss. Men att
            utskottets ställningstagande stämde överens med Socialdemokraternas
            gjorde att det blev ett strömhopp av folkpartister, centerpartister
            och kds:are till det socialdemokratiska-ny demokratiska lägret.
            Vid omröstningen i kammaren röstade man enligt de siffror jag
            nämnde. Men det var inte vi som avgjorde frågan. Det var faktiskt
            regeringskolleger till Moderaterna som hoppade över. Det var de
            som avgjorde frågan.
          </note>
          <note>
            Vidare har vi frågan om alkoholförbud. Alkoholen i motsats till
            tobaken har vetenskapligt bevisat goda effekter i måttliga doser.
            Tobaken har inte några goda effekter som har bevisats vetenskapligt.
          </note>
          <note>
            Det finns inte denna intensiva reklamföring av alkohol som riktas
            till ungdomen. Det finns inte stövlar som heter Long John eller
            skjortor som heter
          </note>
          <note>
            Absolut. Det är en avsevärd skillnad. Var och en får röka hur
            mycket de vill. Jag lägger mig inte i det.
          </note>
          <note>
            Det får var och en avgöra själv. Men när barnen förleds blir
            jag uppriktigt sagt förbannad.
          </note>
          <note type="speaker">
            Anf. 163 MIKAEL ODENBERG (m) replik:
          </note>
          <note>
            Herr talman! Jag har ingen anledning att ägna mig åt någon fördjupad
            historieskrivning eller att särskilt framhålla Ny demokratis betydelse
            i sammanhanget.
          </note>
          <note>
            Jag pekar på den litet bisarra omständigheten att det parti som
            påstår sig komma från verkligheten och som skall göra upp med
            förmynderi och politikervälde, visar sig i praktiskt handling
            i många frågor vara ett mycket starkt förbudsinriktat parti.
          </note>
          <note>
            Det är en intressant notering. Att sedan Leif
          </note>
          <note>
            Bergdahl och Stefan Kihlberg är mer förbudsinriktade än flertalet
            andra i gruppen är i sammanhanget ingen tröst.
          </note>
          <note>
            Faktum kvarstår att det är förbud och restriktioner som gäller
            för Leif Bergdahl, så länge det inte handlar om att knäcka några
            öl om dagen. Det går bra och är tydligen hälsosamt. Förmodligen
            beror det på att Leif Bergdahl civilt är thoraxkirurg och inte
            sysslar med att operera längre ner i människokroppen. Då hade
            han kanske haft en annan inställning till vilka varor och produkter
            som borde förbjudas.
          </note>
          <note type="speaker">
            Anf. 164 LEIF BERGDAHL (nyd) replik:
          </note>
          <note>
            Herr talman! Det var många saker. Jag är inte någon förbudsivrare.
            Men i fråga om tobak och narkotika är jag definitivt för förbud
            -- särskilt när det gäller tobak och förledande av barn.
          </note>
          <note>
            Ny demokrati var som nytt parti utsatt för en enorm påverkan
            av tobakslobbyn. Ni såg väl i Dagens
          </note>
          <note>
            Nyheter artikeln i samband med debatten. Den var en dolkstöt
            i ryggen. Artikeln var naturligtvis inplanterad från tobaksindustrin
            -- i varje fall enligt en Expressenjournalist som ringde mig i
            dagarna i denna fråga. I det fallet var partiet utsatt för en
            enorm press och påverkan. Jag lyckades inte övertala mina kolleger
            -- tyvärr.
          </note>
          <note type="speaker">
            Anf. 165 MIKAEL ODENBERG (m) replik:
          </note>
          <note>
            Herr talman! Liknelsen mellan tobaksprodukter och narkotika är
            inte särskilt välfunnen. När det gäller narkotika är jag en mycket
            ihärdig, för att inte säga dogmatisk, förbudsivrare. Nu är narkotika
            en gång för alla en olaglig och förbjuden produkt.
          </note>
          <note>
            Jag hade haft mer respekt för Leif Bergdahls förhållningssätt
            om han i kammaren hade föreslagit ett förbud mot tobaksprodukter.
            Då hade hans övriga förbud fått något av logik över sig. Nu har
            han inte gjort det. Då får hans övriga förslag mer karaktären
            av privat personligt tyckande över sig.
          </note>
          <note>
            Det är principlöst, och det har litet att göra med förändringar
            av grundläggande fri- och rättigheter i svensk lagstiftning.
          </note>
          <note type="speaker">
            Anf. 166 JERZY EINHORN (kds) replik:
          </note>
          <note>
            Herr talman! Jag har stor respekt för Mikael
          </note>
          <note>
            Odenberg och för hans stora intresse av att slå vakt om våra
            fri- och rättigheter. Jag vill inte kalla detta för något annat
            än vad det är: Jag måste reagera när
          </note>
          <note>
            Mikael Odenberg säger att vi som har en annan åsikt är förbudsivrare.
            Det är hårda ord.
          </note>
          <note>
            Vi har olika uppfattning om effekterna av tobaksreklamen, Mikael
            Odenberg. Jag tycker att den bästa undersökningen är den omfattande
            undersökningen som gjorts av WHO. Den visar att i de länder som
            infört ett förbud mot direkt och begränsat indirekt tobaksreklam
            har förekomsten av rökare minskat fyra gånger snabbare.
          </note>
          <note>
            Vi skiljer oss åt litet grand i uppfattningen om hur mycket tobaksbruket
            har lyckats minska i Sverige.
          </note>
          <note>
            Det är sant att många välutbildade män har slutat röka. Men vi
            har aldrig haft så många barn som har börjat röka. Medelåldern
            för dem som börjar röka i Sverige är 14--15 år. 60 % av de sämre
            utbildade flickorna i åldern 18--29 år röker. De kan inte sluta
            röka när de vid 20 års ålder blir gravida.
          </note>
          <note>
            Jag tycker att det är mycket viktigt med fri- och rättigheter.
            Jag tycker att det viktigt att slå vakt om de beslut som ansvarsfulla
            individer fattar. Vi skall inte föregripa deras beslut. Men de
            ansvarsfulla individer vi diskuterar här är pojkar och framför
            allt flickor i 14--15 års ålder. Jag undrar om det är så ansvarsfullt
            att locka dem till att bli vanerökare.
          </note>
          <note type="speaker">
            Anf. 167 MIKAEL ODENBERG (m) replik:
          </note>
          <note>
            Herr talman! Jag kan gärna vidgå att det epitet jag har använt
            i debatten, förbudsivrare, naturligtvis är ett provokativt begrepp.
            Jag kan försäkra Jerzy
          </note>
          <note>
            Einhorn -- och andra med samma uppfattning -- att det skall tolkas
            som ett provokativt samlingsnamn på dem som mer betonar olika
            typer av restriktioner än det som jag har betonat. Det skall inte
            ses som ett uttryck för ringaktning eller bristande respekt för
            att Jerzy Einhorn och andra har en annan uppfattning i sak. Det
            har jag naturligtvis full respekt för.
          </note>
          <note>
            Vid sidan om de principiella frågorna rörande yttrandefriheten,
            menar jag, finns det en dålig dokumentation av att reklamförbud
            har en effekt.
          </note>
          <note>
            Den jämförande studien gjord av Statistiska centralbyrån belägger
            ingalunda att reklamförbud skulle ha någon effekt. Jag refererade
            i debatten i maj till den jämförande studie mellan 33 länder som
          </note>
          <note>
            National Toxic Substances Board på Nya Zeeland gjort. Deras slutsats
            var så vag att den kan sammanfattas med att det var mer sannolikt
            att förbud mot reklam orsakade en minskning av tobakskonsumtionen
            än att det inte åstadkom en minskning. Mera handfasta slutsatser
            än så gick det inte att dra trots jämförande studier i 33 länder.
            Det säger naturligtvis något om det bristande underlag som finns
            för det ganska långtgående beslut som kammaren tycks vilja fatta.
          </note>
          <note>
            Jag är, i likhet med Jerzy Einhorn, bekymrad över att det är
            så många ungdomar som röker. Men jag är inte övertygad om att
            det reklamförbud som nu skall drivas igenom som det yttersta provet
            på politisk handlingskraft kommer att visa sig särskilt verkningsfullt.
            Det har det i varje fall inte gjort i
          </note>
          <note>
            Finland när det gäller att hindra ungdomar från att röka.
          </note>
          <note type="speaker">
            Anf. 168 JERZY EINHORN (kds) replik:
          </note>
          <note>
            Herr talman! Jag tackar Mikael Odenberg för vad han citerade.
            Han citerade Folkhälsogruppens skrift. Jag vill bara nämna att
            jag var ordförande i den arbetsgrupp som gjorde den internationella
            genomgången av effekterna av tobaksreklam -- både förtäckt och
            direkt reklam. Vi arbetade med dessa frågor i nio månader, och
            vi hade tillgång till flera experter som samlade allt material.
            Mikael
          </note>
          <note>
            Odenberg citerade den rätt omfattande skriften.
          </note>
          <note>
            Folkhälsogruppen tillsattes av regeringen på begäran av riksdagen.
          </note>
          <note type="speaker">
            Anf. 169 MIKAEL ODENBERG (m) replik:
          </note>
          <note>
            Herr talman! Det citatet har i sin tur refererats av den tobaksutredning
            som avgav sitt betänkande för några år sedan. Men det är det sakliga
            innehållet i citatet som är det intressanta. Inte ens en så stor
            jämförande studie som den som gjordes i Nya
          </note>
          <note>
            Zeeland ledde till någon handfast slutsats. Till detta kommer
            den nya statistik som Statistiska centralbyrån presenterade så
            sent som den 13
          </note>
          <note>
            december.
          </note>
          <note>
            Utan att göra anspråk på att ha nått några högre akademiska höjder
            just i statistik vill jag ändå hävda att ur de siffrorna går det
            faktiskt inte att utläsa att reklamförbuden i Norge och Finland
            haft någon som helst inverkan på tobakskonsumtionen.
          </note>
          <note>
            I vart fall går det inte att bevisa vare sig det ena eller det
            andra. Då tycker jag inte att man skall försöka göra det heller.
          </note>
          <note type="speaker">
            Anf. 170 RINALDO KARLSSON (s)
          </note>
          <note>
            replik:
          </note>
          <note>
            Herr talman! Det är klart att vi har blivit hårdare under senare
            år när det gäller tobaken. För 10-15 år sedan var det inte många
            av oss som visste att rökningen var något större problem. Vi vet
            ju hur vi satt och blossade och hur mammor ammade barn och rökte.
            Ju mer upplysta vi har blivit och ju mer vi har provat har vi
            sett att det är farligt med rökning.
          </note>
          <note>
            Vi kan säga att det är det senaste året som vi har skrikit efter
            lagstiftning, eftersom vi menar att det i första hand är med information
            som man skall nå fram till människorna. Som alla vet, har vi lyckats
            ganska bra med att få äldre människor att sluta röka, men bland
            ungdomarna ökar gruppen av rökare -- Jerzy Einhorn nämnde sextonåriga
            lågutbildade flickor. Detta är ju ett stort problem.
          </note>
          <note>
            Skulle det vara så att reklamen inte har effekt, varför slänger
            man då ut hundratals miljoner på reklam? De som gör det vill att
            folk skall börja röka, det är helt självklart.
          </note>
          <note>
            Åtminstone vi som sitter i socialutskottet, som har hand om folkhälsan
            och som ser problemen, måste ta till oss vad vi har fått erfara.
            Många av oss har varit på lungkliniker och sett hur det ser ut,
            människor som över huvud taget inte kan andas. Vi har själva fått
            andas genom sugrör för att förstå hur astmatiker far illa av rökningen.
            Det finns ungdomar som aldrig kan gå ut på ett diskotek eller
            ett kafé för att de är allergiska mot rökning. Sådana människor
            måste vi ta hand om, de svagaste i samhället.
          </note>
          <note>
            Sten Svensson sade att vi inte skulle kunna fatta beslut därför
            att vi inte kan tala om precis hur lagstiftning och regler ser
            ut. Då kom jag på att här satt man för ett par år sedan och röstade
            för att vi skulle söka inträde i EG. Jag visste då inte vad hela
            regelsystemet där innebar, men nu får vi väl se det.
          </note>
          <note>
            Så inte behöver vi kunna detaljerna för att ha en åsikt och ställa
            krav på regeringen.
          </note>
          <note>
            Vi ställer inte krav på regeringen för att vara stygga mot den,
            men vi sitter inte heller här för att hålla den under armarna
            om den inte gör ett gott arbete.
          </note>
          <note type="speaker">
            Anf. 171 MIKAEL ODENBERG (m)
          </note>
          <note>
            replik:
          </note>
          <note>
            Herr talman! Sanningen är ju den att varje gång regeringen kommer
            tillbaka har Rinaldo Karlsson kommit på några nya krav som är
            lämpliga att föra fram, nya pigga restriktioner som kan införas.
            Jag menar att detta är fullständigt kontraproduktivt.
          </note>
          <note>
            Den enda effekten av den typen av åtgärder är att man devalverar
            riksdagens anseende hos svenska folket. Det är inte en effektiv
            metodik för att komma till rätta med tobakens skadeverkningar.
          </note>
          <note>
            Hårda satsningar på information och upplysning, i kombination
            med en vettig skattepolitik på området, är betydligt mer verksamma
            medel.
          </note>
          <note>
            På Rinaldo Karlsson låter det som om vi diskuterade utifrån serierna
            som åberopades tidigare. Vi har dock restriktioner för tobaksreklamen
            i Sverige. Vi har ganska omfattande restriktioner redan i dag.
            Det skall vara varningstexter, reklamen får inte vara provocerande
            och påträngande, den får inte vara speciellt riktad till ungdomar,
            osv. Vi utgår ju inte ifrån den reklammarknad som man kan tro
            att vi har när man hör Rinaldo Karlsson beskriva situationen.
          </note>
          <note type="speaker">
            Anf. 172 INGRID NÄSLUND (kds):
          </note>
          <note>
            Herr talman! Vad är det vi värdesätter mest här i livet? Det
            går säkert att få många olika svar på den frågan. Man kan räkna
            upp sådana saker som ungdom och skönhet. Kanske många talar om
            familjen, att känna närhet till människor man älskar eller att
            få arbeta med det som man tycker om. Men en sak som ofta brukar
            nämnas i det sammanhanget är hälsa. Vi värdesätter att ha en god
            hälsa.
          </note>
          <note>
            Allt eftersom åren går värdesätter vi hälsan ännu mer än vi kanske
            gör när vi är unga, därför att när vi är unga är vi odödliga.
            Då tror vi inte att någonting kan drabba oss. Då vet vi att livet
            är långt och härligt och skönt. Det är därför som jag menar att
            vi som är vuxna och har hunnit litet längre måste göra allt vi
            kan för att skydda barns och ungdomars hälsa.
          </note>
          <note>
            Det har talats här om att människor skall ta ansvar för sig själva.
            Det har talats om att man kanske inte påverkas så mycket av reklam.
            Men när det gäller ungdomar vet vi som har sysslat med att informera
            i de här frågorna att det är attitydpåverkan som betyder allra
            mest, inte att man kommer med fakta i sammanhanget. Det måste
            man göra hela tiden, man måste tala om hur det hela förhåller
            sig biologiskt, vilka skador den drabbas av som börjar röka, men
            det är inte detta som gör mest intryck på ungdomar. Det är frågan
            om att försöka skapa en attityd till att röka, att börja röka
            eller inte börja röka.
          </note>
          <note>
            Påverkan i fråga om droger är i mycket en fråga om attitydpåverkan,
            och då vet vi att reklam spelar en roll. Hur vet vi det då? Ja,
            jag skulle vilja säga att det största beviset på det är inte undersökningar
            om reklam har spelat roll för den ena eller andra varan, utan
            det största beviset på att reklam spelar en roll när det gäller
            att sälja varor eller påverka attityder är att de som vill sälja
            varan använder sig av reklam. Det är inte några idioter som håller
            på att försöka sälja varor och som häver ut miljarder för att
            lansera varor av ett visst slag. De gör de därför att de tror
            att reklamen har effekt.
          </note>
          <note>
            Det kan vara svårt att belägga genom den ena eller den andra
            undersökningen vad det är som har åstadkommit att bruket går upp
            eller bruket går ner, därför att samtidigt är de människor som
            röker eller inte röker, de som börjar röka och de som slutar röka,
            utsatta för en massa olika åtgärder --
          </note>
          <note>
            för att få dem att sluta röka, för att få dem att aldrig börja,
            för att få dem att börja röka. Därför är det väldigt svårt att
            renodla sådana här undersökningar.
          </note>
          <note>
            Jag tror därför att det är svårt att belägga att reklam har effekt
            eller inte har effekt. Däremot talar de miljarder som satsas på
            reklam av olika slag om att det finns några som tror på reklam,
            och det är de som vill lansera eller försälja en vara.
          </note>
          <note>
            Jag har hört till dem som har motionerat i den här frågan. I
            den här omgången har jag inte motionerat om förbud mot förtäckt
            reklam, därför att det har
          </note>
          <note>
            Jerzy Einhorn gjort från vårt partis sida, och det har
          </note>
          <note>
            Liisa Rulander och Fanny Rizell gjort, och jag vill redan nu
            säga att jag yrkar bifall till de motionerna och därmed till utskottets
            hemställan.
          </note>
          <note>
            Anledningen till att jag inte motionerat om den saken var alltså
            att det redan fanns motioner från vårt håll. Men under allmänna
            motionstiden har jag motionerat om information, därför att jag
            tror väldigt mycket på information. Jag har fått till svar att
            det kravet redan är tillgodosett, att det pågår så mycket information
            och att man förväntar sig att den skall fortsätta. Det gör naturligtvis
            jag också, men jag menar att informationen behöver intensifieras.
          </note>
          <note>
            Jag tänker inte uppehålla mig så mycket vid den frågan här i
            dag, eftersom vi kan ta ytterligare ett litet steg framåt mer
            än vad propositionen föreslagit, även om den har nämnt om överväganden.
            Men när jag har lyssnat till Sten
          </note>
          <note>
            Svensson har jag inte fått något särskilt stort förtroende för
            att dessa överväganden skulle kunna resultera i någonting annat
            än att man säger nej till ett förbud mot förtäckt reklam. Jag
            vet inte om jag har missuppfattat någonting, men det var den uppfattning
            jag fick. Därför anser jag det säkrast att gå på de motioner som
            kräver ett sådant förbud och på utskottsbetänkandet.
          </note>
          <note>
            Den uppfattning jag fick var att det nästan var omöjligt att
            åstadkomma detta inom ramen för svensk tryckfrihets- och yttrandefrihetslagstiftning
            och varumärkeslagen. Det märkliga är att andra länder som både
            är med i EG och har anslutit sig till Pariskonventionen har lyckats
            med detta. Är det då vår tryckfrihetslag som är så annorlunda?
          </note>
          <note>
            När det inte går att förbjuda barnpornografi inom ramen för vår
            tryckfrihetslag och när det är omöjligt att förbjuda förtäckt
            reklam undrar jag om vi inte måste titta på den lagen. Jag är
            den första att stå för tryckfrihetslagen och yttrandefrihetslagen.
          </note>
          <note>
            Yttrandefrihet är en fråga om att fritt få propagera för sin
            åsikt. Det här är inte fråga om några åsikter, utan det är fråga
            om att försöka förföra ungdom.
          </note>
          <note>
            Det är väl känt att mycket av den förtäckta reklamen och även
            av den direkta vänder sig direkt till ungdomar.
          </note>
          <note>
            Vi har hört här i dag att det huvudsakligen är 14--
          </note>
          <note>
            15-åringar som börjar röka. Vi kan inte skryta med att vi har
            hunnit särskilt långt när det är 600
          </note>
          <note>
            ungdomar -- jag skulle vilja säga barn -- per vecka som börjar
            röka. Ni är tydligen beredda att ta ansvar för att ni inte gör
            allt som står i er makt för att förhindra det. Jag kan med det
            ansvar jag har som riksdagsman inte rösta för att inte göra så
            mycket vi kan också på detta område.
          </note>
          <note>
            Jag kommer tillbaka -- Mikael Odenberg kan vara alldeles lugn
            -- när det gäller en åldersgräns. Jag har också motionerat om
            det, men den frågan tänker jag inte driva här i dag. Jag tror
            inte att det finns underlag för ett beslut här i kammaren ännu.
            Det tar sin tid att vakna upp -- det gäller det ena området efter
            det andra. Jag vill använda alla tillåtna medel och alla medel
            vi kan göra lagliga.
          </note>
          <note>
            Jag sätter information väldigt högt. Där vill jag inte att någon
            skall missförstå mig. Jag har talat om att information skall ges
            alltifrån det att barnen är i daghemsverksamhet och att den skall
            vända sig till hemmen. Den skall vända sig till blivande föräldrar.
            Jag menar att den inte bara skall inriktas på den gravida kvinnan
            utan också på barnafadern som solidariskt bör ställa upp på sin
            kvinna i det fallet.
          </note>
          <note>
            Är det inte oerhört att den grupp som har störst problem när
            det gäller att börja röka och fortsätta röka är unga kvinnor med
            dålig utbildning? Hur kan vi i denna kammare påstå att de inte
            är öppna för reklam? Jag tror säkert att dessa kvinnor, som kanske
            saknar mycket av livets goda, är öppna för den reklam som talar
            om att man är elegant, störtskön, framgångsrik osv. när man har
            cigaretten i munnen. Verkligheten visar att det är en grupp som
            vi verkligen borde ömma för.
          </note>
          <note>
            Jag var i Alperna och åkte skidor häromsistens. Jag skulle vilja
            säga att Camel mer eller mindre hade köpt in en italiensk ort.
            På varje pelare fanns det en gul vadderad plastkudde som skulle
            skydda mot faran att åka på pelaren och kanske på det sättet skada
            sig svårt och dö. På varenda en av dem stod det ''Camel''.
          </note>
          <note>
            På det liftkort som också jag måste bära stod det
          </note>
          <note>
            ''Camel--Adventure'' -- dvs. ''Äventyret''. Det fanns jättestora
            affischer som talade om friluftsverksamhet och tilldragande äventyrsbetonade
            sportaktiviteter där det stod
          </note>
          <note>
            ''Camel''. Det fanns inga cigaretter med i sammanhanget, men
            på söndagen kom unga vackert och elegant klädda flickor i gula
            overaller med bruna boots som det stod ''Camel'' på och delade
            ut cigaretter gratis till den som ville ha -- ung som gammal.
          </note>
          <note>
            Det här är kanske svårt att förbjuda i lag, men jag yrkar på
            att regeringen skyndsamt utreder om det är möjligt att komma åt
            den indirekta reklamen.
          </note>
          <note>
            Om vi behöver titta på tryckfrihetsförordningar och andra lagar
            vill jag se att vi gör det.
          </note>
          <note type="speaker">
            Anf. 173 STEN SVENSSON (m) replik:
          </note>
          <note>
            Herr talman! Jag vill gärna svara Ingrid Näslund på den fråga
            hon ställde till mig.
          </note>
          <note>
            Det är självfallet på det sättet att regeringen håller på och
            gör en studie av denna fråga. Det har jag också sagt flera gånger
            i dagens debatt. Det faktum att man inte nu kan ta fram ett förslag
            är också redovisat i propositionen. Det behöver inte göras något
            tillkännagivande, eftersom vi vet att vi kan sätta tilltro till
            den regering vars underlag både
          </note>
          <note>
            Ingrid Näslund och jag ingår i.
          </note>
          <note>
            Fri- och rättigheter har en mycket stark ställning i den svenska
            lagstiftningen. Den ser med andra ord litet annorlunda ut än i
            andra länder. Jag är glad över att Ingrid Näslund säger att man
            skall vårda dessa fri- och rättigheter. Det tycker jag är utmärkt.
          </note>
          <note>
            På den punkten skiljer sig Ingrid Näslunds uttalande på ett mycket
            välgörande sätt från det mycket vårdslösa uttalande Rinaldo Karlsson
            gjorde för en stund sedan.
          </note>
          <note>
            Man måste veta vad det är för effekter man åstadkommer när man
            gör ingrepp i lagstiftningen.
          </note>
          <note>
            Vad man behöver som lagstiftare är ett bra underlag. Det är ju
            här i kammaren som besluten om lagändringar skall fattas. Vi vill
            ha ett fullödigt underlag i form av en djuplodande analys, så
            att vi får klart för oss att vi träffar rätt och att vi inte åstadkommer
            några sidoeffekter som vi inte vill ha.
          </note>
          <note type="speaker">
            Anf. 174 INGRID NÄSLUND (kds) replik:
          </note>
          <note>
            Herr talman! Jag kan inte låta bli att kommentera det Sten Svensson
            sade i ett tidigare inlägg. Han talade då om att det var viktigt
            att man i detta fall inte åstadkommer ''biverkningar och skador''.
            Jag skall inte säga att jag inte förstod vad Sten Svensson menade.
            Han menade naturligtvis ''sidoeffekter'', vilket han nu sade.
          </note>
          <note>
            Men skall man tala om biverkningar och skador?
          </note>
          <note>
            Om man i dagens läge visste vad tobaksbruket innebar skulle varan
            vara förbjuden. Det är inte det vi diskuterar här i dag. På något
            konstigt sätt går det inte att diskutera den frågan. Egentligen
            är det otroligt. Vi vet ju att 600 ungdomar börjar röka varje
            vecka. Det är fullständigt makalöst att den frågan inte går att
            diskutera. Om jag skulle ta upp den diskussionen skulle en överväldigande
            majoritet av kammarens ledamöter tycka att jag gjorde något oerhört
            konstigt.
          </note>
          <note>
            Det konstiga är ju egentligen att vi inte tar upp den diskussionen.
            Vilket läkemedel med samma inverkan som tobak skulle inte behöva
            förskrivas på våra apotek?
          </note>
          <note type="speaker">
            Anf. 175 STEN SVENSSON (m) replik:
          </note>
          <note>
            Herr talman! När jag talar om sidoeffekter och biverkningar tänker
            jag exempelvis på effekter som innebär att man snedvrider konkurrensen
            och att man slår ut saker och ting som man egentligen inte vill
            skall försvinna från marknaden.
          </note>
          <note>
            Jag ställde några frågor och gav några exempel tidigare i mitt
            anförande. De frågorna kvarstår fortfarande obesvarade.
          </note>
          <note>
            Jag är överens med Ingrid Näslund om värdet av opinionsbildning
            och information. Jag instämmer med Ingrid Näslund i uppfattningen
            att vi skall intensifiera det arbetet. Det har ju i historisk
            tid visat sig vara väldigt effektivt. Vi lyckades minska rökningen
            ganska påtagligt innan vi ens började diskutera att göra ingrepp
            i gällande lagstiftning.
          </note>
          <note>
            Genom att diskutera nya pekpinnar och förbud, vilket Mikael Odenberg
            var inne på, devalverar man värdet av informations- och opinionsbildningsåtgärder
            litet grand. Vi sätter ju stor tilltro till detta. Låt oss i stället
            gemensamt fortsätta att intensifiera det arbetet.
          </note>
          <note type="speaker">
            Anf. 176 INGRID NÄSLUND (kds) replik:
          </note>
          <note>
            Herr talman! När det gäller de eventuella sidoeffekter som skulle
            kunna uppstå om vi fick en lag som även rörde indirekt reklam
            är jag övertygad om att de kan lösas betydligt lättare än huvudproblemet
            att få dessa 600 ungdomar per vecka att icke börja röka. Det är
            ett betydligt svårare problem. Därför anser jag att vi där måste
            använda alla metoder som vi i laglighetens och rimlighetens namn
            kan använda. Man måste faktiskt skilja på saker som har en oerhörd
            betydelse för folkets hälsa.
          </note>
          <note>
            Det talas om de betydliga framsteg som vi sägs ha vunnit på det
            här området, men de är inte så överväldigande. Jag föreslår att
            regeringen verkligen sätter sig in i siffrorna. Om vi ser på dem
            som börjar varje vecka -- när nu något äldre människor slutar
            -- är siffrorna inte speciellt imponerande. Det har visat sig
            att av dem som börjar när de är riktigt unga är det bara 20 %
            som förmår att sluta. Hur skall det gå med dessa ungdomar i 14--15-årsåldern
            som vecka ut och vecka in börjar röka? Hur kan vi veta att vi
            lyckas få dem att sluta?
          </note>
          <note>
            Moderaterna brukar ju vara lyhörda för argument som har med ekonomi
            att göra. Hur kan vi ta det ekonomiska ansvaret för att dessa
            skall vårdas på sjukhus. Det kan väl inte vara så att man är så
            cynisk att man säger att vi inte behöver se detta som något stort
            ekonomiskt problem eftersom dessa människor inte lever som gamla
            och att vi därför inte behöver vårda dem. Det är faktiskt den
            effekt som vi får om detta får fortsätta.
          </note>
          <note type="speaker">
            Anf. 177 MARGARETA WINBERG (s):
          </note>
          <note>
            Herr talman! I höstas kunde vi åter läsa alarmerande uppgifter
            i pressen om skadeverkningar av tobaksbruk. Antalet fall av tobaksrelaterad
            cancer ökar bland kvinnor. Bara i
          </note>
          <note>
            Stockholmsområdet drabbas årligen 2 000 barn av luftvägsinfektioner
            till följd av passiv rökning i hemmet. För 100 av dem är tillståndet
            så allvarligt att de måste få sjukhusvård.
          </note>
          <note>
            Vi vet att allergierna ökar. Samtidigt tillåts fortfarande en
            omfattande tobaksreklam som, enligt vad riksdagens socialutskott
            förra gången skrev, bidrar till att försvaga medvetandet om tobakens
            skadlighet och håller myten levande om tobaken som en harmlös
            produkt.
          </note>
          <note>
            Förra våren beslöt först riksdagens socialutskott och sedan denna
            kammare att uttala att en viktig åtgärd i arbetet med att minska
            tobakens skadeverkningar, och inte minst för att minska tobaksbruket
            bland barn och ungdomar, var att införa ett reklamförbud för tobaksprodukter.
            Vi sade då att regeringen snarast borde återkomma till riksdagen
            med ett lagförslag som förbjuder direkt reklam för tobaksprodukter.
            Förbudet borde enligt vår mening ges en liknande utformning som
            det som gäller för alkoholhaltiga drycker.
          </note>
          <note>
            För att korrigera Mikael Odenbergs slängiga tal tidigare om vem
            som sagt vad och hur många vill jag säga att vid behandlingen
            i kammaren antogs utskottets uttalande med en stor majoritet.
            Det var
          </note>
          <note>
            188 röster mot 84. 8 ledamöter avstod och 69 var frånvarande.
            De som stödde kravet på ett reklamförbud var så gott som samtliga
            socialdemokrater, samtliga vänsterpartister, samtliga centerpartister,
            nästan samtliga folkpartister och samtliga kristdemokrater. Även
            enskilda moderater och nydemokrater stödde det här reklamförbudet.
          </note>
          <note>
            Det förslag till ändrad tobakslag som regeringen nu har överlämnat
            till riksdagen innehåller emellertid som jag ser det inget förbud
            mot direkt tobaksreklam utan bara ett förbud mot annonsering i
            periodisk press. Jag vill gärna få det förklarat för mig sedan.
            Om detta skulle gå igenom kommer tobaksreklamen även fortsättningsvis
            att vara mindre reglerad än alkoholreklamen.
          </note>
          <note>
            Jag har i min motion tagit upp några exempel. Jag vill gärna
            ta upp dem här också för protokollets skull. Utanför Systembolag
            och restauranger hänger det inga skyltar med märkesreklam för
            alkohol. Men utanför och inuti säljställen för tobak -- då menar
            jag inte bara tobaksaffärer utan livsmedelsaffärer, kiosker, bensinstationer,
            gatukök osv. -- kommer skyltar med tobaksreklam att hänga kvar.
          </note>
          <note>
            Det är inte tillåtet att låta spritflickor i särskilda kläder
            med märkesreklam för alkohol vandra runt och dela ut gratis smakprov
            på alkohol på restauranger osv. eller sälja snapsar från tillfälliga
            stånd. Men på diskotek och vid populära publikevenemang, som t.ex.
            Stockholms
          </note>
          <note>
            Vattenfestival, kan cigarettflickor i särskilda kläder med märkesreklam
            även i framtiden gå runt för att bjuda på eller sälja småpaket
            med cigaretter.
          </note>
          <note>
            Systembolagets expediter har ingen märkesreklam för alkohol på
            sina arbetskläder eller i kassorna.
          </note>
          <note>
            Men på säljställen för tobak, i synnerhet i livsmedelsbutiker,
            kommer märkesreklam för tobak att finnas kvar inte bara på personalkläder
            utan också på pennor och andra tillbehör i kassorna.
          </note>
          <note>
            Jag menar att dessa exempel är tillräckliga för att visa att
            det annonsförbud som regeringen nu föreslår inte motsvarar det
            som riksdagen har begärt, nämligen att tobaksreklamen skall regleras
            på ett liknande sätt som alkoholreklamen. Trots att inte bara
            den socialdemokratiska oppositionen utan även tre av de partier
            som ingår i regeringsunderlaget krävt ett förbud mot direkt tobaksreklam
            nöjer sig regeringen med en halvmessyr. Det är en eftergift åt
            det parti som dominerar regeringen trots att det bara utgör ett
            av fyra partier i koalitionen.
          </note>
          <note>
            Jag tycker att det är nödvändigt att vi vidhåller och återupprepar
            det krav som vi då hade på förbud mot direkt tobaksreklam och
            inte bara mot annonser. Jag håller också med utskottsmajoriteten
            att det är angeläget att regeringen påskyndar sitt arbete när
            det gäller att överväga ytterligare åtgärder mot förtäckt tobaksreklam
            i enlighet med vad riksdagen har sagt.
          </note>
          <note>
            Herr talman! Ingrid Näslund sade att det tar sin tid.
          </note>
          <note>
            Frågan om tobaksreklamen har gått framåt. När jag för över tio
            år sedan började att motionera om ett förbud var det inte många
            riksdagsledamöter som stödde mig. I dag finns det en majoritet
            för att driva regeringen till ytterligare handling. Det är mycket
            glädjande. Det visar att det går att förändra något även om man
            börjar i ett läge som är ganska kärvt.
          </note>
          <note>
            Men jag förstår inte riktigt varför man har avslagit mitt ena
            yrkande. Jag vill ställa en fråga, och det blir väl Rinaldo Karlsson
            som får svara. Anser
          </note>
          <note>
            Rinaldo Karlsson som företrädare för majoriteten att regeringen
            med det här förslaget uppfyller riksdagens begäran om att likställa
            alkohol och tobak? Är de exempel som jag anfört att sälla till
            kategorin förtäckt tobaksreklam?
          </note>
          <note type="speaker">
            Anf. 178 RINALDO KARLSSON (s)
          </note>
          <note>
            replik:
          </note>
          <note>
            Herr talman! Det står i betänkandet att utskottet vidhåller sin
            tidigare inställning att ett förbud mot direkt reklam för tobaksvaror
            bör införas i tobakslagen. Men detta är inte fulländat förrän
            vi har täckt upp detta med smygreklamen. Här kommer det många
            gånger att uppstå gråa zoner. Vi måste ta upp hela problemet.
            Det är därför vi kräver att regeringen snarast skall återkomma
            med ett förslag till hur vi skall ta hand om smygreklamen. Det
            är klart att det är stor skillnad mellan detta och alkoholen så
            länge vi inte har täckt upp problemet med smygreklamen.
          </note>
          <note type="speaker">
            Anf. 179 MARGARETA WINBERG (s)
          </note>
          <note>
            replik:
          </note>
          <note>
            Herr talman! Då tolkar jag Rinaldo Karlssons förtydligande så
            att de exempel på det jag kallar direktreklam som jag gav anser
            Rinaldo Karlsson tillhör kategorin smygreklam. Då kan jag känna
            mig nöjd. Då kommer det att regleras om vi får en majoritet för
            det utskottsbetänkande som föreligger i dag.
          </note>
          <note type="speaker">
            Anf. 180 INGRID NÄSLUND (kds) replik:
          </note>
          <note>
            Herr talman! Jag skulle vilja uttrycka samma förvåning som Margareta
            Winberg över att man har begränsat sig till annonser i skrifter.
            Jag tycker inte heller att det riktigt täcker upp det som riksdagen
            begärde.
          </note>
          <note>
            Jag skulle också samtidigt vilja ge en utmaning. Jag var faktiskt
            inne på det när vi hade frågan uppe tidigare, men det blev inte
            riktigt tid för det då. Jag tycker att detta är en kvinnofråga
            i mycket stor utsträckning. Jag skulle vilja utmana alla kvinnoförbund
            som finns representerade i riksdagen att riktigt ordentligt ta
            tag i den här frågan.
          </note>
          <note>
            Det säger jag därför att det gäller en så stor grupp unga kvinnor.
            De är de allra mest utsatta i detta fall, och jag tycker att vi
            som kvinnor verkligen skall värna speciellt om dem. Det är en
            särskild utmaning för kvinnoförbunden att se till att vi får majoritet
            för att driva denna fråga vidare.
          </note>
          <note type="speaker">
            Anf. 181 MARGARETA WINBERG (s)
          </note>
          <note>
            replik:
          </note>
          <note>
            Herr talman! Jag antar gärna den utmaningen, och jag har mitt
            kvinnoförbund bakom mig i det ställningstagande som jag har gjort
            under dessa tio år.
          </note>
          <note>
            Vi säger att detta är en kvinnofråga. Det stämmer till viss del.
            Men vi skall också komma ihåg att det är en klassfråga. Flera
            talare har här framhållit att de är de unga lågutbildade kvinnorna
            som börjar röka och som har svårt att sluta. Då är det väldigt
            lätt att moralisera, och det tycker jag är mycket farligt.
          </note>
          <note>
            Dessa unga lågutbildade kvinnor lever ofta i en arbetssituation
            som är tung och stressande. Det är kanske inte så konstigt att
            de då försöker att komma ifrån en liten stund och vila sig genom
            att gå och ta en cigarrett.
          </note>
          <note>
            Jag vill till Ingrid Näslund m.fl. återsända frågan:
          </note>
          <note>
            Vad händer när man skär ned inom vård och omsorg och ökar belastningen
            på dessa kvinnor?
          </note>
          <note>
            Det är mest inom vård och omsorg som det förekommer att människor
            fortsätter att eller börjar att röka. Vad händer när utslagningen
            i arbetslivet ökar och när otryggheten ökar? Ja, inte blir man
            mer mottaglig för upplysning och slutar att röka i den situationen.
          </note>
          <note>
            Det finns en tendens i debatten att moralisera. Det finns också
            en tendens att tro att man kan lösa dessa problem genom upplysning
            och genom att reglera i lagstiftningen. Men det finns en ytterligare
            dimension, och det är ett klassperspektiv. Den frågan har den
            borgerliga majoriteten inget intresse av att lösa. Det tycker
            jag är synd, eftersom det gör att det blir svårare att komma till
            rätta med problemet.
          </note>
          <note type="speaker">
            Anf. 182 INGRID NÄSLUND (kds) replik:
          </note>
          <note>
            Herr talman! Det är bra att Margareta Winberg antar utmaningen,
            och jag hoppas att det skall få resultat.
          </note>
          <note>
            Jag håller med om att det är fråga om en viss typ av unga flickor
            som har lägre utbildning och som kanske på olika sätt är pressade.
            Jag tycker att det är väldigt viktigt att ha med också detta i
            beräkningen. Däremot tror jag att väldigt många av dem har börjat
            att röka långt innan de kommer in i vården.
          </note>
          <note>
            De har börjat röka redan i skolan. Jag kan verkligen vidimera
            att det även där i väldigt stor utsträckning rör sig om dessa
            flickor. Det är de som kanske inte orkar att ta skolan riktigt
            på allvar. Det skulle vara mig fjärran att moralisera över detta.
          </note>
          <note>
            Det jag vill åstadkomma är att de får allt det stöd och all den
            hjälp de kan få för att icke börja röka och för att sluta röka.
            Det är naturligtvis viktigt att deras arbetssituation är så bra
            som möjligt.
          </note>
          <note type="speaker">
            Anf. 183 MARGARETA WINBERG (s)
          </note>
          <note>
            replik:
          </note>
          <note>
            Herr talman! Det är säkert så att väldigt många flickor börjar
            röka innan de kommer ut i arbetslivet. Men undersökningar visar
            också att det just är gruppen vård- och omsorgspersonal som har
            mycket svårt att sluta -- och det är kvinnor som har tunga jobb.
          </note>
          <note>
            När Ingrid Näslund säger att hon värnar om att de har en bra
            arbetssituation stämmer det inte särskilt väl med den politik
            som ni i övrigt bedriver. Den går nämligen ut på att dra in pengar
            för dessa områden. Det går i sin tur ut över de kvinnor som vi
            nu samfällt tycks vara så måna om att värna.
          </note>
          <note>
            Jag menar att man inte kan å ena sidan värna om dessa grupper
            och sedan en annan dag i en annan debatt som rör ett annat ämne
            göra tvärtom.
          </note>
          <note>
            Anf. 184 ELISABETH FLEETWOOD
          </note>
          <note>
            (m):
          </note>
          <note>
            Herr talman! Liksom Margareta Winberg har jag haft förmånen att
            få väcka motioner i den här frågan under drygt ett tiotal år.
            Jag vill också här en passant påpeka för Margareta Winberg att
            när det var votering här i våras var det ett tiotal medlemmar
            från Moderata samlingspartiet som också ställde upp. Nämner man
            andra partier skall man inte utesluta ett. Jag hoppas att det
            var ett misstag och att det inte gjordes med avsikt.
          </note>
          <note>
            Jag har en känsla av att det håller på att ske en attitydförändring
            hos många människor, tyvärr inte tillräckligt mycket hos unga
            rökare. När Ingrid
          </note>
          <note>
            Näslund säger att hon utmanar det socialdemokratiska kvinnoförbundet
            att göra detta till en kvinnofråga kan jag inte hänga med. Jag
            tycker nämligen att detta är en mänsklig fråga.
          </note>
          <note>
            Alla dessa barn har fäder, bröder, osv. Det måste vara en mänsklig
            fråga. Jag är rädd för att om man skulle begränsa frågan och göra
            så att allmänheten uppfattade den som en kvinnofråga, skulle frågan
            tyvärr kunna förlora i vikt för den stora allmänheten, och det
            vill jag inte medverka till.
          </note>
          <note>
            Jag tror nu inte att det var därför som Ingrid
          </note>
          <note>
            Näslund uttryckte sig på detta sätt, och det var inte därför
            som Margareta Winberg svarade som hon gjorde. Men jag vill varna
            för att göra detta till en kvinnofråga.
          </note>
          <note>
            När jag säger att jag tycker att det börjar bli en annan inställning
            till dessa frågor, vill jag påminna om några enskilda framträdanden
            i pressen som förekommit under den senaste veckan. Eftersom dessa
            människor har gjort detta med öppna ögon tror jag inte att de
            har någonting emot att jag nämner dem här.
          </note>
          <note>
            Jag vet inte hur många av er som såg Peter
          </note>
          <note>
            Himmelstrand på en helsida i Expressen i går. Han talade där
            om vad mångårigt rökande hade åstadkommit med hans lungor, som
            inte längre fungerade. Han var förtvivlad, och han var arg för
            att han inte tidigare fått veta vad som kunde drabba honom.
          </note>
          <note>
            För några veckor sedan var det en ung man i trettioårsåldern
            som hade förlorat sin sambo i lungcancer. Hon var inte 30 år fyllda.
            Det är såvitt jag förstår mycket ovanligt att det kommer så fort.
          </note>
          <note>
            Han var naturligtvis förtvivlad. Han var också mycket upprörd
            över att de inte hade fått en bättre information. De hade båda
            börjat röka när de var elva år. Nu är hon borta, men han är ännu
            frisk. Nu har han slutat, och han hoppades att det skulle gå bra.
          </note>
          <note>
            Det tredje fallet var en ung kvinna som fotograferades med sin
            lilla flicka på armen. Hon såg väldigt glad ut. Men hon talade
            också om att hon för ett drygt år sedan eller kanske två hade
            förlorat en tidigare liten dotter i plötslig spädbarnsdöd.
          </note>
          <note>
            Jag har många gånger motionerat om bl.a. plötslig spädbarnsdöd.
            Jag vet att vi då fick till svar att information går ut via BB
            osv. Men när jag har hört efter har det visat sig att det inte
            har slagit igenom till personalen. Nu lär det göra det. Nu har
            alla förstått hur viktigt det är. Det finns också en förening
            som arbetar för detta. Det är föräldrar som har drabbats som arbetar
            tillsammans med forskare.
          </note>
          <note>
            Jag tror inte att det är någon som misstror mig när jag säger
            att jag tycker att detta är oerhört väsentligt. Men jag tänker
            ändå stödja reservationen. Samtidigt som jag har ett mycket starkt
            engagemang i frågan -- jag kan parentetiskt säga att jag arbetat
            i Cancerfonden under ett tiotal år, och jag gör det fortfarande
            -- har jag respekt för detta med yttrandefrihet.
          </note>
          <note>
            Jag läser reservationen på ett sådant sätt, att avsikten är att
            man skall fortsätta det arbete som regeringen har påbörjat i denna
            fråga. Jag räknar med att man kommer att göra det. Jag kommer
            också att fortsätta att se efter vad som händer och om möjligt
            ställa min eventuella kunskap till förfogande.
          </note>
          <note>
            Jag vet att detta är svåra saker. Jag anser att det är väldigt
            fint att vi har en yttrandefrihetslag som kanske är den allra
            bästa i Europa. Men samtidigt vill jag se hur man skall kunna
            komma åt detta med smygreklamen, dvs. den förtäckta reklamen.
          </note>
          <note>
            Det är som Ingrid Näslund här säger:
          </note>
          <note>
            Tobaksindustrin i Sverige måste varje vecka rekrytera 600 nya
            brukare för att hålla sina försäljningssiffror. Om så inte sker,
            börjar siffrorna gå ned. Varför skulle man, som någon annan sade,
            lägga ned 100 miljoner kronor eller mer på reklam, om man inte
            visste att man fick igen pengarna?
          </note>
          <note>
            Ingen av oss tror att man skulle göra det av någon annan anledning
            än att de ger ett återflöde.
          </note>
          <note>
            Jag går så långt att jag kritiserar tobaksindustrin, helt enkelt
            därför att den inte ''kör med raka rör''.
          </note>
          <note>
            Det har jag sagt tidigare, och det kommer jag att upprepa.
          </note>
          <note>
            Någon lämnade uppgiften att rökningen ökade när man i Norge fick
            ett förbud. Låt mig, herr talman, avslutningsvis tala om att man
            i samband med att man fick detta förbud började registrera bruk
            av rulltobak, vilket man inte hade gjort tidigare. Det var därför
            som siffrorna steg som de gjorde. Det var alltså helt enkelt falsk
            statistik som gjorde att det kunde påstås att bruket hade ökat.
          </note>
          <note type="speaker">
            Anf. 185 MARGARETA WINBERG (s)
          </note>
          <note>
            replik:
          </note>
          <note>
            Herr talman! Om Elisabeth Fleetwood hade lyssnat på vad jag sade,
            hade hon hört att jag räknade upp de partier som till fullo eller
            med något litet spill hade stött fjolårets förslag. Jag sade också
            att även enskilda moderater och nydemokrater stödde detta förslag.
            Jag hade alltså inte glömt Moderata samlingspartiet.
          </note>
          <note>
            Det är litet märkligt, med tanke på det arbete som
          </note>
          <note>
            Elisabeth Fleetwood har utfört genom åren, att hon inte kan stödja
            utskottsmajoritetens förslag. Vi har många gånger gjort detta
            arbete tillsammans. Bl.a.
          </note>
          <note>
            stod vi och tog emot blommor tillsammans förra våren, när strupcanceropererade
            var så glada över att förslaget skulle förändras. Det var till
            stor del vi som stod bakom den förändringen. Det är litet märkligt
            att Elisabeth Fleetwood inte fortsätter att stå framme vid frontlinjen
            i denna fråga.
          </note>
          <note>
            Det är också märkligt att både Elisabeth Fleetwood och tidigare
            också Mikael Odenberg med hänvisning till yttrandefriheten inte
            kan gå med på att skynda på regeringens utredning. I andra sammanhang
            gäller tydligen inte denna fina yttrandefrihet.
          </note>
          <note>
            Jag tänker på alla de anställda i kommuner och landsting som
            är så rädda för att kritisera kommunal- och landstingsråd, oftast
            moderata sådana, att de i stället håller tyst eller vid demonstrationer
            tar på sig en huva på huvudet. De vågar inte visa vilka de är.
            De törs alltså inte utnyttja sin yttrandefrihet.
          </note>
          <note>
            När moderata kommunal- och landstingsråd uttalar sig i anslutning
            till detta säger de att personalen gärna får tycka privat men
            inte när den är på arbetet. Men de anställda vågar inte ens tycka
            privat utan klär ut sig och gömmer sig bakom masker. Då står ni
            inte upp för yttrandefriheten.
          </note>
          <note>
            Det är mycket konstigt att det nu passar att krypa bakom yttrandefriheten,
            men inte i andra sammanhang.
          </note>
          <note type="speaker">
            Anf. 186 ELISABETH FLEETWOOD (m)
          </note>
          <note>
            replik:
          </note>
          <note>
            Herr talman! Jag blev faktiskt litet förvånad. Jag trodde inte
            att Margareta Winbergs replik skulle få en sådan här vändning
            i en fråga där det är fullt klart vad jag tycker. Jag är nämligen
            övertygad om att om vi får en riktig lagstiftning, som är rätt
            formulerad och grundad på de lagar som i dag gäller, blir den
            mer effektiv än något som vi skyndar på för mycket. Därmed hoppas
            jag också att det skall gå fort och att vi skall komma fram till
            ett bra resultat. Jag tror inte att någon hyser tvivel om min
            målsättning.
          </note>
          <note>
            Att sedan tala om yttrandefriheten för anställda i några kommuner
            och landsting, utan någon som helst antydan om vilka eller vad
            som avses, och använda det som debattargument emot mig tycker
            jag helt enkelt inte fordrar något svar. Det hör inte hit.
          </note>
          <note>
            Jag håller med Jerzy Einhorn om att vi inte skall göra skillnaderna
            mellan oss så stora att vi inte gynnar de mål som vi har, nämligen
            färre rökare och färre fall av sjukdomar av alla slag. Vi måste
            hålla en sådan balans i informationen och i lagstiftningen att
            vi hela tiden har målet klart för oss.
          </note>
          <note type="speaker">
            Anf. 187 MARGARETA WINBERG (s)
          </note>
          <note>
            replik:
          </note>
          <note>
            Herr talman! Om Elisabeth Fleetwood vill att det skall gå fort,
            och det sade hon alldeles nyss, vill jag peka på att det går snabbast
            om vi stödjer utskottsmajoritetens förslag. Elisabeth Fleetwood
            talar här litet grand med dubbla tungor.
          </note>
          <note>
            Jag tar här upp det som händer i kommuner och landsting i anslutning
            till tryck- och yttrandefriheten, något som jag har läst om i
            tidningen. På samma sätt tog Elisabeth Fleetwood upp fall som
            hon hade läst om i tidningen. Det är inte konstigare att jag refererar
            till dessa fall. Det kan inte ha undgått Elisabeth Fleetwood att
            det förekommer att folk inte vågar visa sina ansikten när de demonstrerar
            mot nedskärningspolitiken i kommuner och landsting. Detsamma gäller
            deras rädsla för att mista sina jobb genom den senaste förändringen
            i arbetsrätten. Den innebär att man inte längre behöver ta den
            sist anställde utan kan plocka ut två ur turordningskretsen. Det
            är konstigt att Elisabeth Fleetwood inte ser denna koppling.
          </note>
          <note>
            Jag förstår vidare att Elisabeth Fleetwood inte vill att vi skall
            göra skillnaden så stor. Det är naturligtvis litet pinsamt att
            inte i dag kunna ställa sig bakom majoritetsförslaget, med tanke
            på att
          </note>
          <note>
            Elisabeth Fleetwood tidigare har varit duktig i dessa frågor.
          </note>
          <note type="speaker">
            Anf. 188 ELISABETH FLEETWOOD (m)
          </note>
          <note>
            replik:
          </note>
          <note>
            Herr talman! Jag föredrar effektivitet framför hastighet, Margareta
            Winberg. Det är därför som jag tyder formuleringen i reservationen
            som uttryck för den målsättning som jag ansluter mig till. Det
            är fullt klart.
          </note>
          <note>
            Det är vidare lätt att slänga ur sig en anklagelse om tal med
            dubbla tungor i en debatt. Jag har aldrig talat med dubbla tungor
            i dessa frågor. Jag tror inte heller att jag har gjort det i någon
            annan fråga, och definitivt inte här. Jag har haft en klar målsättning
            sedan början på 80-talet. Det är inte det minsta pinsamt för mig
            att stå här. Jag vet precis vad jag tycker och vilket mål jag
            har, och det arbetar jag för.
          </note>
          <note type="speaker">
            Anf. 189 JERZY EINHORN (kds) replik:
          </note>
          <note>
            Herr talman! Jag tycker att Margareta Winberg här har framhållit
            flera viktiga saker, bl.a. om gränsdragningen mellan direkt och
            indirekt tobaksreklam. Samtidigt vill jag upprepa vad jag sade
            medan Margareta Winberg, om jag inte tar fel, inte var här.
          </note>
          <note type="speaker">
            Anf. 190 TREDJE VICE TALMANNEN:
          </note>
          <note>
            Repliken gäller Elisabeth Fleetwood.
          </note>
          <note type="speaker">
            Anf. 191 JERZY EINHORN (kds) replik:
          </note>
          <note>
            Herr talman! Detta gäller både Margareta Winberg och Elisabeth
            Fleetwood. Jag har suttit här bara två och ett halvt år, men jag
            tycker fortfarande, trots min bristande erfarenhet, att denna
            fråga inte lämpar sig för politisering.
          </note>
          <note>
            Herr talman! Till slut vill jag säga att flera har citerat långa
            stycken ur Folkhälsogruppens yttrande i detta ärende och även
            ur
          </note>
          <note>
            Norgeundersökningen. Jag var ordförande i den grupp som utarbetade
            de två rapporterna, och jag vill bara peka på att Folkhälsogruppens
            slutsats entydigt var att förbud mot eller begränsning av tobaksreklam,
            oavsett om den är direkt eller indirekt, har effekt på tobakskonsumtionen.
          </note>
          <note type="speaker">
            Anf. 192 INGRID NÄSLUND (kds) replik:
          </note>
          <note>
            Herr talman! Jag tycker att Elisabeth Fleetwood gjorde tydligt
            att hon förstod vad jag menar. Jag vill inte göra detta till en
            kvinnofråga på det sättet att jag placerar den i ett fack där
            vissa män inte är intresserade av att driva den. Så till vida
            är vi helt överens. Däremot tycker jag att detta är en fråga som
            alldeles särskilt borde intressera kvinnoförbunden, av det skälet
            att 60 % av de lågutbildade kvinnorna mellan 18 och 29 år röker.
          </note>
          <note>
            Kvinnoförbunden ömmar naturligtvis på ett särskilt sätt för de
            frågor som rör kvinnor. Det rör sig ju i det här fallet om en
            speciell grupp av kvinnor på ett alldeles särskilt sätt.
          </note>
          <note>
            Jag är medveten om faran i att en del män helt och hållet förlorar
            intresset när vi förklarar att något är en kvinnofråga. Det vore
            ju ytterst olyckligt i det här fallet. Detta är naturligtvis i
            första hand en människofråga. Det tycker jag egentligen att alla
            kvinnosaksfrågor är.
          </note>
          <note type="speaker">
            Anf. 193 ELISABETH FLEETWOOD (m)
          </note>
          <note>
            replik:
          </note>
          <note>
            Herr talman! Efter det som Ingrid Näslund nu sade kan jag säga
            att jag håller med henne om att alla frågor är mänskliga frågor.
            Min varning var bara att vi inte skall försöka feminisera den
            här frågan. Jag tror inte att det skulle vara en lycklig väg att
            gå fram mot målet. Det här är en fråga som alla måste engagera
            sig i och som jag också tycker att man kan ställa krav på både
            män och kvinnor att informera sig om och att hjälpa till med.
          </note>
          <note type="speaker">
            Anf. 194 ROSA ÖSTH (c):
          </note>
          <note>
            Herr talman! För undvikande av eventuellt missförstånd vill jag
            gärna för Centerns räkning deklarera att vi står bakom utskottsbetänkandet
            med undantag av den del som gäller reservationen, som vi också
            står bakom.
          </note>
          <note>
            Anledningen till att vi står bakom reservationen är inte att
            vi är emot reklamförbud, tvärtom. Vi ingick i den riksdagsmajoritet
            som tidigare av regeringen beställde ett förbud mot direktreklam.
            Vid det tillfället uttalade utskottsmajoriteten att frågan om
            indirekt reklam behövde övervägas ytterligare, varför man inte
            gjorde en sådan beställning. Nu kommer regeringen tillbaka och
            säger, precis som riksdagen den gången, att frågan fortsättningsvis
            skall övervägas. Det är alltså inte så att man avstår från att
            göra något bara därför att man stödjer reservationen.
          </note>
          <note>
            Jag tycker att flera talare här har försökt överträffa varandra
            i att beskriva tobakens skadlighet och farlighet. Jag vet inte
            riktigt vem det är man försöker övertyga. Jag tror nämligen att
            alla här i kammaren, i varje fall alla som sitter i socialutskottet,
            är mycket mycket medvetna om dessa faror. Vad jag vet är det t.o.m.
            så att det numera inte är någon enda i socialutskottet som röker.
          </note>
          <note>
            Det finns alltså inte någon skillnad i uppfattning vad gäller
            hur farligt det är att röka. Det som frågan egentligen gäller
            är vilka medel vi skall använda för att hindra människor från
            att börja röka.
          </note>
          <note>
            Liksom andra talare vill gärna även jag uttrycka min respekt
            för Jerzy Einhorns stora kunskap på det här området, som naturligtvis
            är mycket större än kunskapen hos de flesta andra här i kammaren.
          </note>
          <note>
            Men vi andra har inte någon annorlunda uppfattning om att det
            är farligt att börja röka och att det är farligt att röka. För
            min egen del skulle jag inte vilja se att en enda unge började
            med den ovanan.
          </note>
          <note>
            Däremot har vi en något annorlunda uppfattning när det gäller
            skillnaden mellan att göra ett tillkännagivande och att, som vi
            gör i reservationen, instämma i vad regeringen säger, nämligen
            att frågan fortsättningsvis skall övervägas. Eftersom de allra
            flesta av oss är eniga i sakfrågan, är ett tillkännagivande inte
            det där riktigt historiska beslutet som man vill göra det till.
          </note>
          <note>
            Än en gång vill jag deklarera att vi i Centern är emot rökning,
            vi är för ett reklamförbud, och vi ser gärna att man kommer till
            rätta med också den indirekta reklamen. Vi utgår emellertid ifrån
            att regeringen klarar det här såsom man själv har sagt i propositionen.
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 16 mars.)
          </note>
          <note>
            21 § Ansökningsförfarandet enligt lagen
          </note>
          <note>
            (1988:870) om vård av missbrukare i vissa fall
          </note>
          <note>
            Föredrogs
          </note>
          <note>
            socialutskottets betänkande
          </note>
          <note>
            1993/94:SoU16 Ansökningsförfarandet enligt lagen
          </note>
          <note>
            (1988:870) om vård av missbrukare i vissa fall
          </note>
          <note>
            (prop. 1993/94:97).
          </note>
          <note type="speaker">
            Anf. 195 ANITA PERSSON (s):
          </note>
          <note>
            Herr talman! Det ärende som vi nu skall behandla, om ansökningsförfarandet
            vid LVM-vård, har varit ett tvisteämne mellan oss och de borgerliga
            partierna ända sedan lagen om tvångsvård av missbrukare tillkom.
            Det är därför inte förvånande att regeringen nu har lagt fram
            det här förslaget, nu när vi är i slutet av mandatperioden.
          </note>
          <note>
            För oss socialdemokrater är det en rättssäkerhetsfråga att någon
            annan än socialnämnden ansöker hos länsrätten om tvångsvård. Även
            att socialtjänsten befrias från sin roll som motpart i LVM-målen
            anser vi vara väldigt viktigt. Erfarenheterna har visat att länsstyrelsen
            har klarat den här uppgiften mycket bra. Genom att länsstyrelsen
            gör ansökan får vi en likvärdig bedömning av ansökningarna mellan
            kommunerna i länen.
          </note>
          <note>
            Att tvångsomhänderta någon för tvångsvård är ett allvarligt ingripande
            i den enskildes liv, även om vården som sådan kan vara nödvändig.
            Vi socialdemokrater är inte emot tvångsvården, utan vi vet att
            den behöver tillgripas, då den kan behövas för att rädda en missbrukares
            liv och få honom eller henne att bryta ett destruktivt beteende.
          </note>
          <note>
            Länsstyrelserna har kommit att spela en viktig roll genom sin
            initiativrätt i LVM-ärendena. Det har gällt att få till stånd
            en enhetlig rättstillämpning, vilket är nödvändigt när det gäller
            sådana åtgärder som en längre tids frihetsberövande. Att praxis
            skiftar från kommun till kommun -- det kan t.o.m.
          </note>
          <note>
            skifta från en kommundel till en annan -- kan inte vara acceptabelt.
            Visserligen är det länsrätten som tar det slutliga avgörandet,
            men om en kommun inte ansöker om LVM-vård kommer inte detta till
            länsrättens kännedom.
          </note>
          <note>
            Vi vet nu att kommunerna har ekonomiska bekymmer. Då ökar riskerna
            för att kommunerna inte ansöker om tvångsvård, då vården är mycket
            kostsam. All statistik kan nu bevisa att kommunerna drar in mer
            och mer på den här typen av vård.
          </note>
          <note>
            Kommunerna kommer inte heller att få någon ersättning från staten
            när de nu övertar ansökningsförfarandet. Framför allt små kommuner
            är nu mycket mycket oroliga för den här nyordningen, då de inte
            har någon erfarenhet av att driva den här typen av mål.
          </note>
          <note>
            Flera remissinstanser har också avstyrkt förslaget.
          </note>
          <note>
            Det är t.ex. Kammarrätten i Stockholm,
          </note>
          <note>
            Stockholms stad, SKTF, LO, Föreningen Sveriges socialchefer och
            de olika klientorganisationerna.
          </note>
          <note>
            Det man framför allt är orolig för är att vi inte längre skall
            få en enhetlig rättstillämpning och att missbrukarna inte skall
            få en erforderlig vård.
          </note>
          <note>
            En av fördelarna med vårt nuvarande system är att en från socialtjänsten
            utomstående myndighet gör bedömningen om LVM är tillämplig eller
            ej.
          </note>
          <note>
            Länsstyrelserna bedömer också om den frivilliga vården har prövats
            i tillräcklig omfattning. Hänsyn behöver då inte tas till kommunernas
            ekonomi eller politiska direktiv om att inte göra dyra placeringar,
            utan det måste kommunerna göra när länsrätten på länsstyrelsens
            anmaning har beslutat det.
          </note>
          <note>
            Erfarenheterna visar också att tudelningen mellan länsstyrelsen
            och socialtjänsten har gett goda effekter vid LVM-anmälningar,
            eftersom klienterna då har insett allvaret och underkastat sig
            frivillig vård.
          </note>
          <note>
            Den sociala enheten är i dag också en trygghet för många anhöriga
            och en garanti för att något blir gjort för missbrukaren. Anmälningarna
            från kommunerna har kraftigt minskat i antal. Som jag sade tidigare
            sker det i vissa kommuner inga anmälningar alls, utan de flesta
            anmälningarna kommer i dag från polisen eller sjukvården.
          </note>
          <note>
            Rättssäkerhet är viktigt för alla människor i vårt samhälle,
            även för dem som är mest utsatta. Därför är det olyckligt att
            regeringen nu vill tumma på denna genom att lägga över ansvaret
            för ansökningsförfarandet helt på socialtjänsten, som har att
            tillvarata dels kommunens intresse av besparingar, dels missbrukarens
            intresse av att få erforderlig vård.
          </note>
          <note>
            Herr talman! Med det anförda yrkar jag avslag på propositionens
            förslag och på hemställan i utskottets betänkande samt bifall
            till reservationen.
          </note>
          <note type="speaker">
            Anf. 196 BERITH ERIKSSON (v):
          </note>
          <note>
            Herr talman! När jag övertog detta ärende från Eva
          </note>
          <note>
            Zetterberg och satte mig in i frågan var det rättssäkerhetsaspekten
            som för mig var det tyngst vägande skälet mot att genomföra den
            föreslagna förändringen.
          </note>
          <note>
            Jag anser att det i det här fallet inte är fel att göra en jämförelse
            med åklagarväsendet, domstolarna och kriminalvården. Att flytta
            över utredningar om ingripande tvångsvård från länsstyrelsen till
            socialtjänsten kan från rättssäkerhetssynpunkt jämföras med att
            kriminalvården skulle göra utredningar före domstolsprövningen
            inom det systemet.
          </note>
          <note>
            Förutsättningarna för vård enligt lagen om vård av missbrukare
            är för det första att det skall finnas ett vårdbehov orsakat av
            ett fortgående missbruk. För det andra skall vårdbehovet kunna
            styrkas. För det tredje skall vårdbehovet inte kunna tillgodoses
            på annat sätt.
          </note>
          <note>
            Anmälan om behov av vård enligt LVM görs till länsstyrelsen,
            som ansvarar för att det görs en utredning. Länsstyrelsen ansöker
            sedan hos länsrätten om vård av person enligt LVM.
          </note>
          <note>
            Länsrätten avslår eller bifaller ansökan. Domen om
          </note>
          <note>
            LVM-vård kan överklagas till kammarrätten.
          </note>
          <note>
            Regeringsrätten kan i principiella mål bevilja prövningstillstånd
            och utgöra högsta instans.
          </note>
          <note>
            Anmälningsskyldighet -- och det handlar verkligen om en skyldighet
            -- har de myndigheter som i sin verksamhet regelmässigt kommer
            i kontakt med missbrukare, alltså socialtjänst, läkare, polismyndighet
            och kriminalvård. Rätt att göra anmälan till länsstyrelsen har
            också privatpersoner, såsom t.ex. föräldrar till missbrukare.
            Även efter en sådan anmälan kan länsstyrelsen inleda en förundersökning.
          </note>
          <note>
            I förundersökningen skall länsstyrelsen alltid inhämta yttrande
            från socialtjänsten. Även ett läkarutlåtande bör finnas med.
          </note>
          <note>
            Länsstyrelsen gör sedan en självständig bedömning, där man kan
            gå emot socialtjänsten åt båda hållen. Därefter övergår ansvaret
            för vården till socialtjänsten. Det är också socialtjänsten som
            efter vårdtidens slut har ansvaret för en eftervård på behandlingshem,
            inom öppenvård eller i eget boende.
          </note>
          <note>
            Som Anita Persson sade är den modell som nu har varit rådande
            i tio år ett rättssäkert förfarande. Att tvångsomhänderta människor
            är ju en mycket ingripande åtgärd.
          </note>
          <note>
            Förutom rättssäkerhetsaspekten är det viktigt från vårdsynpunkt
            att den som skall verkställa länsrättens dom står fri gentemot
            den som är i behov av vård. Det är också viktigt att det finns
            förutsättningar för ett gott och förtroendefullt behandlingsklimat.
            Såvitt jag förstår leder detta förslag dessutom inte till några
            besparingar. Det leder i stället till en utgift för kommunerna
            för att bygga upp en kompetens och för att tillsätta personal
            som kan hantera dessa ärenden. I
          </note>
          <note>
            propositionen sägs att de personalresurser som frigörs hos länsstyrelsen
            skall användas för en intensifiering av länsstyrelsens tillsynsroll.
          </note>
          <note>
            Jag kan inte se någon vettig orsak till en överflyttning från
            länsstyrelsen till socialtjänsten.
          </note>
          <note>
            Det är litet märkligt att man inte tar lika allvarligt på just
            rättssäkerhetsaspekterna när det gäller vissa grupper av människor
            i samhället.
          </note>
          <note>
            Vänsterpartiet väckte en motion i anslutning till den här propositionen,
            men vi har inte fogat någon meningsyttring till betänkandet. Det
            beror på att vår motion nästan helt sammanfaller med socialdemokraternas
            motion. Jag yrkar därför bifall till socialdemokraternas reservation.
          </note>
          <note type="speaker">
            Anf. 197 ROSA ÖSTH (c):
          </note>
          <note>
            Herr talman! Det förslag som regeringen har lagt fram när det
            gäller ansökningsförfarandet angående LVM-vård finner vi från
            utskottsmajoriteten vara både logiskt och rimligt.
          </note>
          <note>
            Det överensstämmer för övrigt helt med den uppfattning som de
            nuvarande regeringspartierna hade när lagen senast ändrades 1988.
            Det är alltså inte så, Berith Eriksson, att det nuvarande förhållandet
            har varit rådande under tio år utan bara sedan 1988 då en väsentlig
            ändring genomfördes.
          </note>
          <note>
            Sedan dess har rollfördelningen mellan socialnämnden och länsstyrelsen
            varit något märklig, skulle jag vilja påstå. Gränsdragningen har
            i praktiken inte varit helt tydlig.
          </note>
          <note>
            Rent formellt är det länsstyrelserna som har ansvaret också för
            utredningen. Samtidigt är det socialnämndernas kompetens, deras
            arbete och deras utredningsresultat som i de allra flesta fall
            avgör den fortsatta hanteringen av ärendet.
          </note>
          <note>
            Det är min bestämda uppfattning att fördelarna klart överväger
            eventuella nackdelar om man som nu är föreslaget kan få till stånd
            ett mer renodlat ansvarsförhållande mellan myndigheterna, där
            var och en helt enkelt gör det som man är bäst på.
          </note>
          <note>
            Det är väl egentligen inte någon som har ifrågasatt att det är
            hos socialnämnderna som den verkliga kompetensen finns. Det är
            där som man känner till missbrukaren, hans bakgrund, hans förutsättningar
            att tillgodogöra sig olika vårdformer osv. Det måste därför vara
            riktigt att socialnämnderna anförtros det fulla ansvaret för ärendets
            beredning också i de fall som leder fram till ansökan om LVM-vård
            hos länsrätten.
          </note>
          <note>
            Länsstyrelserna har däremot en synnerligen viktig funktion som
            tillsynsmyndighet. Det är mycket angeläget att de kan fullfölja
            den uppgiften på ett tillfredsställande sätt. Men det torde väl
            vara ganska välbekant vid det här laget att det råder tämligen
            stora brister därvidlag. Gång på gång, i olika sammanhang och
            under ganska många år, även under den senaste socialdemokratiska
            regeringsperioden, har länsstyrelserna påpekat hur deras arbetssituation
            ser ut, att det är svårt och t.o.m. omöjligt för dem att fullfölja
            sina uppgifter som regionalt tillsyns- och expertorgan.
          </note>
          <note>
            Om man på detta sätt kan frigöra resurser, dvs. öka deras tillsynskapacitet,
            motverkas också den risk som skulle kunna finnas för olikformig
            bedömning när socialnämnderna själva skall ansöka om vård.
          </note>
          <note>
            Kritikerna till förslaget brukar ibland damma av det gamla argumentet
            att tvång inte hör hemma inom socialtjänsten och att sådana inslag
            försvårar ett förtroendefullt samarbete mellan socialtjänst och
            den enskilde.
          </note>
          <note>
            För det första tror jag inte att det är ett särskilt relevant
            argument i sammanhanget. De personer som är föremål för socialnämndernas
            utredningar vet i allmänhet mycket väl att det resultat som utredningen
            leder fram till kan vara direkt avgörande för ett beslut om tvångsvård.
          </note>
          <note>
            För det andra finns det anledning att påminna om att socialtjänsten
            ensam har ansvaret för utredning och ansökan när det gäller omhändertagande
            av barn och ungdomar enligt lagen om tillfälligt omhändertagande,
            LVU. Det har alltså inte alls lett till samma ifrågasättande som
            när det gäller LVM.
          </note>
          <note>
            Berith Eriksson! Om man påstår att särskilda grupper skulle omhuldas
            mindre av den borgerliga majoriteten i utskottet faller det tillbaka
            på det faktum att LVU fungerar utan invändning från något håll.
            Detta visar att så inte alls är fallet. LVU-
          </note>
          <note>
            ärendena handlar ändå om ytterst komplicerade och känsliga ärenden.
            Men det har visat sig att kommunerna kan sköta dem på ett mycket
            förtjänstfullt sätt.
          </note>
          <note>
            Anita Persson nämnde några remissinstanser som var emot förslaget.
            Jag kan nämna något som hon inte sade, nämligen att av 65 remissinstanser
            var det bara 9 som hade något att invända mot förslaget.
          </note>
          <note>
            Bland dem som tillstyrkte förslaget var
          </note>
          <note>
            Kommunförbundet och Socialstyrelsen, vilket bör väga ganska tungt
            i sammanhanget.
          </note>
          <note>
            En instans som var emot förslaget var
          </note>
          <note>
            Kriminalvårdssstyrelsen. Där pekade man på att man under den
            senare tiden hade sett att kommunerna i vissa fall inte alls ansökte
            om LVM-
          </note>
          <note>
            vård beroende på den ekonomiska situationen.
          </note>
          <note>
            Detta visar att det är något som sker redan med de förhållanden
            som råder i dag. Det har alltså väldigt litet med ansvarsfördelningen
            att göra. Det är inget att sticka under stol med, och det vet
            ju alla vi som har sysslat med socialtjänstfrågor, att i dåliga
            tider när kommunerna har sämre ekonomi tillhör inte missbruksfrågor
            och liknande de mest högprioriterade frågorna. Men här är det
            framför allt viktigt att hävda rättssäkerheten, vilket både
          </note>
          <note>
            Anita Persson och Berith Eriksson gjorde. Det skall finnas en
            tillsynsmyndighet som kan utöva den uppgiften. Någon sådan finns
            inte i dag.
          </note>
          <note>
            Som jag tidigare var inne på är det allra viktigaste med det
            förslag som vi nu behandlar att renodla rollerna, så att vi kan
            få till stånd den viktiga och aktiva tillsynsfunktionen som länsstyrelserna
            nu skall ha.
          </note>
          <note>
            Herr talman! Jag yrkar bifall till hemställan i utskottets betänkande
            i dess helhet.
          </note>
          <note type="speaker">
            Anf. 198 BERITH ERIKSSON (v) replik:
          </note>
          <note>
            Herr talman! Den ändring som infördes 1988
          </note>
          <note>
            innebär att länsstyrelsen skall inhämta yttranden från socialtjänsten.
            Tidigare, sedan 1981, hade länsstyrelsen det fulla ansvaret. Det
            är viktigt att socialtjänsten medverkar i utredningen, men även
            yttranden från läkare och andra ingår ju i underlaget.
          </note>
          <note>
            Kommunerna har en ansträngd ekonomi.
          </note>
          <note>
            Oroväckande tendenser visar redan att kommunens ekonomi och inte
            missbrukarens behov avgör vilken vård som erbjuds missbrukaren.
          </note>
          <note>
            Ansökningar till länsstyrelsen om tvångsvård kommer nu oftare
            från anhöriga, läkare och polis, medan ansökningar från kommunens
            socialtjänst minskar.
          </note>
          <note>
            Det är magstarkt att i propositionen skriva att omläggningen
            skulle öka rättssäkerheten. Man behöver bara påpeka att det finns
            24 länsstyrelser men 284 kommuner med socialtjänster för att förstå
            att skillnaden i hanteringen i landets kommuner riskerar att bli
            väldigt stor. Lagen om omhändertagande av missbrukare innebär
            en mycket ingripande åtgärd. Det vore icke värdigt rättssamhället
            att gå ifrån den rättssäkerhet i hanteringen som har byggts upp
            under åren. Jag kan inte riktigt förstå varför man angriper detta
            på det sätt man gör om det inte handlar om att man på det sättet
            vill ge kommunerna möjlighet att själva avgöra vilken vård som
            skall erbjudas och att lägga sig vinn om att få missbrukare rehabiliterade.
          </note>
          <note type="speaker">
            Anf. 199 ROSA ÖSTH (c) replik:
          </note>
          <note>
            Fru talman! Berith Erikssons resonemang, som nästan går ut på
            att det skulle vara helt omöjligt för kommunerna att klara det
            hela och fulla ansvaret för hela utredningen fram till ansökan
            om tvångsvård, faller tillbaka på det som jag tidigare nämnde,
            att kommunerna faktiskt har detta ansvar när det gäller LVU, dvs.
            omhändertagande av barn och ungdom. LVU betraktas av de allra
            flesta som ett väl så starkt inkräktande i den personliga sfären
            som ett omhändertagande av en missbrukare utgör.
          </note>
          <note>
            Berith Eriksson nämnde också den förändring som inträdde 1988.
            Men hon missade den väsentliga förändring som jag menade inträdde
            då, nämligen det faktum att socialnämnderna fick överta det verkliga
            utredningsansvaret som länsstyrelserna tidigare hade. Även om
            jag i grunden alltid har haft uppfattningen att det är bäst för
            klienterna att kommunerna har ansvaret -- det är kommunerna som
            har kompetensen och kännedomen -- tycker jag ändå att det förhållande
            som rådde fram till
          </note>
          <note>
            1988 vore att föredra. Då var rollfördelningen mellan socialnämnd
            och länsstyrelse klarare än den som sedan uppstod.
          </note>
          <note>
            Berith Eriksson talade om vilket stort ingripande det är för
            den enskilde att bli omhändertagen på detta sätt. Det håller jag
            verkligen med om. Men när man vill göra gällande att det dubbelarbete
            som det i dagens läge kan bli fråga om skulle vara en fördel i
            det sammanhanget, vill jag hävda motsatsen. Ett dubbelt utredande
            innebär naturligtvis ett dubbelt inkräktande på den personliga
            sfären.
          </note>
          <note type="speaker">
            Anf. 200 BERITH ERIKSSON (v) replik:
          </note>
          <note>
            Fru talman! Rosa Östh blandar ihop korten så här i slutet av
            debatten. Förändringen 1988 innebär ju inte att länsstyrelsen
            inte längre har ansvaret för utredningen. I så fall skulle vi
            ju inte stå här och debattera detta i dag. Länsstyrelsen har naturligtvis
            fortfarande ansvaret för utredningen, även om länsstyrelsen enligt
            1988 års beslut måste inhämta yttrande från socialtjänsten. Men
            länsstyrelsen måste också inhämta yttrande från andra relevanta
            organ.
          </note>
          <note>
            Det har givetvis betydelse om kommunerna nu skall anställa personal
            för att sköta dessa ärenden inom socialtjänsten och bygga upp
            en kompetens för detta, en kompetens som i dag finns hos länsstyrelserna.
            Det verkar inte riktigt klokt.
          </note>
          <note type="speaker">
            Anf. 201 ROSA ÖSTH (c) replik:
          </note>
          <note>
            Fru talman! Det nog inte jag som blandar ihop korten, utan det
            är Berith Eriksson som t.o.m.
          </note>
          <note>
            blandar helt våldsamt. Det kan möjligen bero på att hon inte
            har hunnit sätta sig in riktigt i detta ärende.
          </note>
          <note>
            Det handlar ju i praktiken inte om att länsstyrelserna skall
            inhämta ett yttrande från socialnämnden, utan det handlar om att
            socialnämnderna har skött den egentliga utredningen, den som har
            varit helt avgörande för omhändertagande för tvångsvård.
          </note>
          <note>
            Ingen har påstått att kommunerna genom det nya förslaget skulle
            tvingas bygga upp en ny kompetens. Kompetensen finns redan hos
            socialtjänsten, men den finns inte hos länsstyrelserna. Länsstyrelserna
            har så dåliga resurser att de inte ens kan klara sin huvuduppgift,
            nämligen tillsynsskyldigheten. All logik talar för att detta är
            ett riktigt förslag. Hävdar man att man vill tillvarata den kompetens
            som finns, måste man bifalla det förslag som regeringen här har
            framlagt.
          </note>
          <note type="speaker">
            Anf. 202 ANITA PERSSON (s) replik:
          </note>
          <note>
            Fru talman! Som så många gånger förr i dessa debatter kommer
            Rosa Östh tillbaka till att socialnämnden redan har ansvaret när
            det gäller att ansöka om LVU-vård. Men det är stor skillnad mellan
            att ansöka om LVU-vård och att ansöka om
          </note>
          <note>
            LVM-vård. Vid LVM-vård ansöker man om vård för vuxna, som skall
            tvångsomhändertas. Vid LVU-
          </note>
          <note>
            vård gäller det barn, och socialnämnden är en motpart till föräldrarna.
            Nämnden skall hjälpa barnen så att de får en bra vård. Det är
            stor skillnad mot att tvångsomhänderta vuxna människor.
          </note>
          <note>
            Rosa Östh påstod att jag inte tog upp vad de andra remissinstanserna
            sade. Hon nämnde då bl.a.
          </note>
          <note>
            Kommunförbundet. Kommunförbundet tyckte att förslaget var bra.
            Men kommunerna är väldigt oroliga, eftersom de inte får något
            extra för detta.
          </note>
          <note>
            Det blir en ny uppgift för dem. Även om de tidigare har gjort
            utredningar, skall de nu få en ny roll. De går nu in såsom åklagare
            i stället för att bara vara behandlande och ställa upp för klienten.
            Nu skall de vara en motpart till klienterna i ansökningsförfarandet.
          </note>
          <note>
            Jag blev väldigt förvånad, när Rosa Östh påstod att det inte
            finns någon kompetens hos länsstyrelserna.
          </note>
          <note>
            Det är ett gräsligt påstående. De som jobbar på länsstyrelsens
            sociala enhet har en oerhört stor kompetens när det gäller sociala
            ärenden. Hade de inte haft det, hade de inte heller kunnat utöva
            någon tillsyn. Länsstyrelsen känner mycket väl till dessa klienter.
            Vid tvångsvård är det tyvärr ofta så att det är samma klienter
            som kommer igen gång på gång.
          </note>
          <note>
            Nu blir det i stället någon annan som får en dubbelroll, nämligen
            socialnämnden som skall vara både behandlande och åklagare. Det
            är som kammarrätten säger. Den dubbla roll som länsstyrelsen i
            dag har är väldigt viktig, och den kan man stå ut med för att
            få en ordentlig rättssäkerhet för klienternas del.
          </note>
          <note>
            Vad är det som säger att de utredningstjänster som blir kvar
            på länsstyrelserna verkligen kommer att användas för tillsynen
            och inte används till något annat? Det står i propositionen att
            det skall vara så, men det har vi ingen garanti för.
          </note>
          <note>
            Jag vidhåller mitt yrkande om bifall till reservationen.
          </note>
          <note type="speaker">
            Anf. 203 ROSA ÖSTH (c) replik:
          </note>
          <note>
            Fru talman! Det är klart att det är skillnad mellan vuxna och
            barn. Därvidlag har vi inte olika uppfattningar, Anita Persson.
            Men eftersom Anita
          </note>
          <note>
            Perssons huvudinvändning mot förslaget var att det kunde bli
            olikformighet genom att kommunerna kunde ha olika vårdkulturer,
            måste det var fullt relevant att anknyta till LVU i detta sammanhang.
          </note>
          <note>
            Sedan var Anita Persson upprörd över att jag sade att länsstyrelserna
            inte hade kompetensen. Det är klart att de få människor som arbetar
            med detta har kompetensen. Men eftersom de just är så få och eftersom
            det är själva problemet, kan man enkelt dra slutsatsen att länsstyrelserna
            som sådana inte har den nödvändiga kompetensen.
          </note>
          <note>
            Anita Persson undrade om de frigjorda resurserna skulle användas
            till att öka tillsynen. Jag kan svara med en motfråga. Vad är
            det som säger att så inte skulle bli fallet, eftersom länsstyrelserna
            alltid framhåller att de vill ha just denna ökade möjlighet att
            utöva den funktion som man vet är tillsynsmyndighetens huvuduppgift?
            Det kanske beror på vilka kommunföreträdare som vi har träffat.
            Jag har inte mött någon kommunföreträdare som har varit särskilt
            orolig för att man inte skall klara detta. De har sagt att detta
            är något som de länge har velat ha. Inte heller
          </note>
          <note>
            Socionomförbundet har haft något att invända mot förslaget.
          </note>
          <note type="speaker">
            Anf. 204 ANITA PERSSON (s) replik:
          </note>
          <note>
            Fru talman! Att Rosa Östh inte har hört något från kommunerna
            kanske kan stämma, men jag har det i Alkoholkommissionen, där
            vi just håller på med vård av missbrukare. Kommunförbundets representant
            talade om att hon hade blivit uppringd av företrädare för flera
            kommuner, som just hade varit oroliga för den nya roll som de
            skall få. I
          </note>
          <note>
            många små kommuner finns det kanske bara en tjänsteman, och där
            saknas erfarenheten.
          </note>
          <note>
            Det är annat i de stora kommunerna. Där har man större möjligheter
            och där är det lättare att utbilda folk.
          </note>
          <note>
            Vi är oroliga för att det blir olikheter mellan kommunerna och
            även mellan kommundelarna när varje kommun eller kommundel själv
            skall ansöka om den här vården. Länsstyrelserna har ju varit en
            garanti för likhet i bedömningarna. Det har varit väldigt viktigt.
            Länsstyrelsernas tillsyn är viktig. I
          </note>
          <note>
            utskottsbetänkandet hänvisar man till propositionen och till
            att resurser skall kunna frigöras här. Vidare sägs det att detta
            inte får leda till att resurserna tas i anspråk för andra ändamål.
          </note>
          <note>
            De skall gälla för det sociala området. Men vem kan garantera
            att det blir så? Resurserna används kanske ännu mer inom samhällsarbetet,
            där de ju också har en viktig uppgift. Där vill jag så att säga
            inte ta tillbaka något. Socialtjänstlagen säger ju att man skall
            arbeta även med de här bitarna.
          </note>
          <note>
            Tillsynen är alltså viktig. Men genom LVM-
          </note>
          <note>
            ansökan har man en tillsyn just när det gäller missbruksområdet
            som är oerhört viktig. Jag är väldigt orolig för vad som skall
            hända med de allra sämst ställda människorna, med dem som har
            de allra största problemen. Jag är rädd att rättssäkerheten inte
            kommer att gälla för dem.
          </note>
          <note>
            Vi har hört en minister tidigare tala om rättssäkerheten när
            det gäller småföretagare.
          </note>
          <note>
            Skattemyndigheterna skall alltså inte kunna gå in och kontrollera
            småföretagen just från rättssäkerhetssynpunkt. Jag tycker dock
            att rättssäkerheten är precis lika viktig när det gäller missbrukarna
            och de mest utslagna.
          </note>
          <note type="speaker">
            Anf. 205 ROSA ÖSTH (c) replik:
          </note>
          <note>
            Fru talman! Anita Persson återkommer till talet om de oroliga
            kommunföreträdarna. Jag tror också att man kan träffa på sådana.
            Men jag tror att de i första hand inte är oroliga för den här
            något utvidgade uppgiften som de får. I stället är det väl så,
            bl.a. genom en rad beslut som riksdagen fattat, att kommunerna
            i allmänhet har fått utökade uppgifter.
          </note>
          <note>
            I ett inledningsskede eller när man står inför en ny uppgift
            kan man självfallet känna oro och undra om man klarar av det hela.
            Blir det flera nya uppgifter ökar naturligtvis också oron.
          </note>
          <note>
            Anita Persson frågar hur man skall kunna veta hur det blir. Hon
            säger: Tänk om det inte fungerar.
          </note>
          <note>
            Tänk om de här resurserna inte avsätts på det sätt som vi har
            avsett när det gäller länsstyrelserna! Jag för min del kan tänka
            mig att det är en uppgift för oss i riksdagen att se till att
            beslut som fattas här följs upp och att det hela fungerar på det
            sätt som vi har avsett. En ny infallsvinkel som man har tänkt
            att riksdagens arbete skall ha är ju att det mera skall vara fråga
            om uppföljningsverksamhet.
          </note>
          <note>
            Jag skulle vilja påminna Anita Persson om att man under den förra
            regeringsperioden vid ett par tillfällen, bl.a. i en departementspromemoria,
            har pekat på uppgifter om att länsstyrelserna på grund av resursbrist
            haft svårt att fullgöra sina tillsynsuppgifter på det sociala
            området och på att det behövs en översyn bl.a. beträffande ansökningsförfarandet
            i LVM-ärenden.
          </note>
          <note>
            Även från den socialdemokratiska regeringens sida var man alltså
            inne på att pröva nämnda väg. Jag för min del är ganska övertygad
            om att de farhågor som bl.a. Anita Persson talat om är betydligt
            överdrivna. Socialnämnderna kommer att sköta de här uppgifterna
            till full belåtenhet för alla, inte minst för de klienter som
            är i behov av vård.
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 16 mars.)
          </note>
          <note>
            22 § Svenska företags verksamhet i
          </note>
          <note>
            Sydafrika
          </note>
          <note>
            Föredrogs
          </note>
          <note>
            utrikesutskottets betänkande
          </note>
          <note>
            1993/94:UU11 Svenska företags verksamhet i
          </note>
          <note>
            Sydafrika (prop. 1993/94:96).
          </note>
          <note type="speaker">
            Anf. 206 SIMON LILIEDAHL (nyd):
          </note>
          <note>
            Fru talman! Jag är gammal, och det är sent. För att inte glömma
            bort mitt yrkande yrkar jag redan nu bifall till våra två reservationer.
          </note>
          <note>
            Kommerskollegium har i fråga om regeringens skrivelse beträffande
            redogörelse för svenska företags verksamhet i Sydafrika 1992 konstaterat
            att efterlevnaden av investeringsförbudslagen får anses vara god.
            Regeringen har instämt i detta.
          </note>
          <note>
            Man kan fråga: God för vem? Ja, troligtvis inte för alla anställda
            som har funnits i de svenskkontrollerade företagen, som enligt
            den här redogörelsen har reducerat sitt antal anställda till
          </note>
          <note>
            1 085 från att på 70-talet -- då var jag själv chef för ett bolag
            i Sydafrika som friställde över 2 000
          </note>
          <note>
            personer -- ha varit 7 000--8 0000. Sedan har det antalet alltså
            dragits ner till 1 000.
          </note>
          <note>
            Många tragedier har utspelats i Sydafrika när familjer ställts
            på bar backe. Jag tror inte att de personerna är lika tillfredsställda
            som man är på
          </note>
          <note>
            Kommerskollegium.
          </note>
          <note>
            Sverige har som ett av de sista länderna i världen nu upphävt
            sanktionerna mot Sydafrika, och det är alla väldigt glada över.
            Svenska företag har, som jag antytt, under ett tjugotal år berövats
            möjligheten att expandera och överleva. Många företag har tvingats
            likvidera och sälja ut verksamheten.
          </note>
          <note>
            Smärtsamma friställningar har blivit följden. De svenska sanktionerna
            har bidragit till att en redan rekordstor arbetslöshet i Sydafrika
            permanentats eller ökats. Arbetslösheten där är snarare över än
            under 40 %.
          </note>
          <note>
            Jag har tidigare diskuterat med Europaministern hur man skall
            få i gång investeringarna i Sydafrika.
          </note>
          <note>
            Han har visat förståelse för många av mina synpunkter. Man kunde
            ha väntat att regeringen skulle återkomma med förslag om hur jobb
            skaffas fram speciellt för den svarta befolkningen. Det måste
            ju vara ett speciellt intresse att hjälpa till med investeringarna,
            och då inte bara beträffande svenska företag utan också beträffande
            sydafrikanska företag.
          </note>
          <note>
            Tyvärr har regeringen inte visat någon större dådkraft då det
            gäller att presentera exportfrämjande åtgärder som skulle hjälpa
            svenska och även sydafrikanska företag. Det verkar snarare vara
            försiktiga byråkrater, inte kreativa marknadsförare, som styr
            de svenska exportansträngningarna.
          </note>
          <note>
            Vidare är jag rädd för att Europaministerns entusiasm för u-ländernas
            problem avtar med kvadraten på avståndet från Bryssel. Men jag
            vill i alla fall repetera några av de förslag för att få i gång
            investeringarna som jag har presenterat tidigare här i kammaren.
          </note>
          <note>
            Bl.a. gäller det för regeringen att ge EKN
          </note>
          <note>
            instruktioner om att börja ta risker i stället för att tyda olika
            konventioner efter bokstaven. När andra länder är på exportoffensiven
            som ett led i ansträngningarna att få ner arbetslösheten har svenska
            EKN fortfarande en byråkratisk inställning i fråga om alla förslag.
          </note>
          <note>
            Regeringen måste ge EKN instruktioner om att man skall ta risker,
            för det gör alla andra exportkreditnämnder, i stället för att
            -- som i dag är fallet -- försöka tjäna pengar. Vi har i dag 600
            000
          </note>
          <note>
            arbetslösa. Det gäller därför att skaffa fram jobb.
          </note>
          <note>
            Vi anser alltså att svenska företag skall ges större möjligheter
            att erhålla investerings- och exportkreditgarantier. Dessutom
            måste vi hjälpa till så att BITS får möjligheter att ge krediter
            och så att Sydafrika definieras som ett u-land med en bruttonationalproduktinkomst
            understigande 2 695
          </note>
          <note>
            US-dollar. Då kan man dra fördel av s.k. mjuka lån som löper
            på tio år, utan amortering och ränta.
          </note>
          <note>
            Egendomligt nog får mjuka lån inte användas för kommersiella
            investeringar. Men det är just sådana som behövs. Det är bara
            att hoppas att UD:s alla jurister kan finna en praktisk väg ut
            ur de här diplomatiska labyrinterna, som delvis förpestar våra
            hjälpambitioner.
          </note>
          <note>
            Om man kan hjälpa sydafrikanska företag som har många svarta,
            ''coloured'', anställda samtidigt som svensk industri får stöd,
            anser jag att det verkligen är fråga om u-landshjälp. Därför har
            vi föreslagit att man skall finansiera dessa försäljnings- och
            investeringsfrämjande åtgärder genom att ta 100
          </note>
          <note>
            miljoner i anspråk av UD:s kommande anslagspost budgetåret 1994/95
            för demokrati, mänskliga rättigheter och humanitärt bistånd. Som
            jämförelse kan sägas att den totala anslagsposten som rör
          </note>
          <note>
            Sydafrika för innevarande år har fastställts till 240
          </note>
          <note>
            miljoner kronor.
          </note>
          <note>
            Nu hoppas jag att minister Dinkelspiel, som skall vara ledare
            för en handelsdelegation till Sydafrika, kommer hem igen med huvudet
            fullt av idéer om hur Sverige skall kunna återerövra sina förlorade
            marknadspositioner i Sydafrika. Det hoppas jag kommer att göras
            genom investeringar som kommer både svenska och sydafrikanska
            företag till del.
          </note>
          <note>
            I detta anförande instämde Hugo Hegeland (m).
          </note>
          <note>
            Anf. 207 KARL-GÖRAN BIÖRSMARK
          </note>
          <note>
            (fp):
          </note>
          <note>
            Fru talman! Jag kan instämma i mycket av det som
          </note>
          <note>
            Simon Liliedahl har sagt om vikten av att svenska företag nu
            aktivt går in och utvecklar industrier och arbetstillfällen i
            Sydafrika. Det finns mycket att uträtta där, och alla tänkbara
            möjligheter skall vi naturligtvis utnyttja för att få en bra utveckling
            i
          </note>
          <note>
            Sydafrika, där man går till val i slutet av april.
          </note>
          <note>
            Jag tycker dock att åtminstone den första reservationen, som
            Simon Liliedahl har yrkat bifall till, är tillgodosedd i det betänkande
            som vi behandlar. Man vill ha utökade möjligheter att erhålla
            investerings- och exportkreditgarantier för affärer med Sydafrika.
            Precis som utskottet skriver finns de möjligheterna i dag genom
          </note>
          <note>
            Exportkreditnämnden. Det finns pengar för detta ändamål, men
            tyvärr har det inte blivit riktig fart på detta ännu. Enligt uppgift
            har efterfrågan på garantierna än så länge varit mycket liten.
            Men vi skall hoppas på en ändring och att det blir fart på investeringarna.
          </note>
          <note>
            Den andra reservationen tar upp just finansieringen av stödåtgärder
            i syfte att stärka svensk industris konkurrenskraft. Där har Ny
            demokrati ett förslag om att man skall hämta pengar ur biståndsanslaget
            för demokrati som också innehåller mänskliga rättigheter och humanitärt
            bistånd. I reservationen står det 50
          </note>
          <note>
            miljoner. Jag hörde att Simon Liliedahl yrkade att man skulle
            ta 100 miljoner från det anslaget. Jag vet inte om det var ett
            nytt förslag eller om det var en felsägning. Skall vi följa reservationen
            som Lars
          </note>
          <note>
            Moquist har skrivit på är det 50 miljoner som man har tänkt sig.
          </note>
          <note>
            Jag yrkar avslag på förslaget vare sig det är 50 eller
          </note>
          <note>
            100 miljoner. De här pengarna kommer att gå åt till just de ändamål
            som de är avsedda för. Det kommer att behövas mycket investeringar
            i form av demokratistöd, stöd för mänskliga rättigheter och humanitärt
            bistånd efter valet den 27 april. Det vore olyckligt, tycker jag,
            om man skulle ta pengarna ur det anslaget.
          </note>
          <note>
            Ny demokrati har ett yrkande som man inte har följt upp. Det
            var bra att man inte gjorde det. Det gick ut på att man även fortsättningsvis
            skulle ha återkommande redogörelser från regeringen om svenska
            företags arbete i Sydafrika. Detta har fallit.
          </note>
          <note>
            I och med att man har tagit bort sanktionerna behöver man inte
            återkomma med rapporter. Jag vet egentligen inte varför Ny demokrati
            framför det förslaget. Men eftersom man inte har följt upp det
            med någon reservation är det inte mycket att orda om.
          </note>
          <note>
            Fru talman! Med detta vill jag yrka avslag på reservationerna
            och bifall till utskottets hemställan.
          </note>
          <note type="speaker">
            Anf. 208 SIMON LILIEDAHL (nyd)
          </note>
          <note>
            replik:
          </note>
          <note>
            Fru talman! Jag vill bara beträffande de 50 och 100
          </note>
          <note>
            miljonerna säga att det var en lapsus linguae. Det skall naturligtvis
            vara 50 miljoner.
          </note>
          <note>
            Däremot anser jag att man knappast kan använda dessa pengar bättre
            än att ge dem till investeringar, framför allt till lokala sydafrikanska
            företag. Jag tycker att detta är mycket fin u-hjälp som man kan
            erbjuda för att få bukt med den stora arbetslösheten.
          </note>
          <note>
            Det låter bra att EKN funkar. Men de facto funkar inte EKN. Man
            är för försiktig. Jag har ett färskt exempel på en femårskredit
            till Sydafrika där EKN
          </note>
          <note>
            debiterar en ränta som är dubbelt så hög som den man får från
            England. EKN är i dagens läge helt enkelt inte konkurrenskraftig.
            Det är det försiktigaste av alla exportkreditgarantiinstitut i
          </note>
          <note>
            Europa. Man måste få andra instruktioner från regeringen. Det
            kan inte vara rätt att ett exportkreditgarantiinstitut skall gå
            ihop, man skall kunna ta risker för att hjälpa till att få bukt
            med arbetslösheten.
          </note>
          <note>
            Apropå kommentaren om rapporteringen var den ursprungliga tanken
            med detta att regeringen skulle tvingas att rapportera vad man
            hade gjort för att få i gång investeringar, så att man kunde visa
            på att antalet anställda börjar gå upp igen och inte bara vara
            nöjd med den nedåtgående trenden.
          </note>
          <note>
            Anf. 209 KARL-GÖRAN BIÖRSMARK (fp)
          </note>
          <note>
            replik:
          </note>
          <note>
            Fru talman! Det är klart att det är intressant att följa det
            som Simon Liliedahl talar om med anledning av rapporteringen.
            Det kommer att finnas tillfälle att göra det när vi presenterar
            budgetpropositioner. Vi kommer att titta på det fortsatta stödet
            till Sydafrika, vilket vi förmodar kommer att ligga kvar även
            i kommande budgetar.
          </note>
          <note>
            Då får vi tillfälle att också rapportera om utvecklingen i Sydafrika.
            Helt utan information kommer vi inte att bli.
          </note>
          <note>
            Jag vill bara än en gång konstatera att vi är överens om vikten
            av utvecklingen av svensk industri, ja, naturligtvis all industri
            i Sydafrika. Det kommer att fordras mycket positiv utveckling
            av arbetstillfällen, eftersom arbetslösheten är mycket hög.
          </note>
          <note>
            Jag menar dock att svensk exportindustri med sina produkter och
            sitt kunnande kommer att hävda sig väl i konkurrensen på den sydafrikanska
            marknaden, vilken har en stor potential.
          </note>
          <note>
            Det är möjligt att det kan ligga någonting i det som
          </note>
          <note>
            Simon Liliedahl säger, att det är byråkratiskt inom kreditnämnden.
            Men jag tror ändå att möjligheterna för svensk industri att hävda
            sig är stora framöver. Det välkomnar vi.
          </note>
          <note type="speaker">
            Anf. 210 SIMON LILIEDAHL (nyd)
          </note>
          <note>
            replik:
          </note>
          <note>
            Fru talman! Vi har väl vid denna sena tidpunkt,
          </note>
          <note>
            Karl-Göran Biörsmark, enats om det mesta. Jag tror att vi båda
            två kanske skall försöka att animera statsrådet Dinkelspiel att
            föra med sig hem från delegationsresan till Sydafrika nya idéer
            om hur vi skall kunna få fart på investeringarna i Sydafrika,
            vilka skall komma både svenska och sydafrikanska företag till
            del.
          </note>
          <note>
            Anf. 211 KARL-GÖRAN BIÖRSMARK (fp)
          </note>
          <note>
            replik:
          </note>
          <note>
            Fru talman! Med tanke på Ulf Dinkelspiels framgångar i Europa
            tror jag att vi med viss förtröstan kan se hans fortsatta arbete
            an också nere i Sydafrika.
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 16 mars.)
          </note>
          <note>
            23 § Strålskydd
          </note>
          <note>
            Föredrogs
          </note>
          <note>
            försvarsutskottets betänkande
          </note>
          <note>
            1993/94:FöU6 Strålskydd (prop. 1993/94:100
          </note>
          <note>
            delvis).
          </note>
          <note>
            Talmannen konstaterade att ingen talare var anmäld.
          </note>
          <note>
            (Beslut skulle fattas den 16 mars.)
          </note>
          <note>
            24 § Stöd till trossamfund m.m.
          </note>
          <note>
            Föredrogs
          </note>
          <note>
            kulturutskottets betänkande
          </note>
          <note>
            1993/94:KrU14 Stöd till trossamfund m.m. (prop.
          </note>
          <note>
            1993/94:100 delvis).
          </note>
          <note type="speaker">
            Anf. 212 ROSE-MARIE FREBRAN (kds):
          </note>
          <note>
            Fru talman! Vi behandlar kulturutskottets betänkande om stöd
            till trossamfund. Det råder enighet i kulturutskottet om större
            delen av anslaget till trossamfunden. Det är bra. Regeringen föreslår
            för budgetåret 1994/95 att 69 500 000 kr anvisas under anslaget.
            Lokalkostnadsposten inom anslaget är oförändrad och uppgår till
            12 480 000 kr.
          </note>
          <note>
            Om denna post råder det oenighet i utskottet.
          </note>
          <note>
            Socialdemokraterna har fått Ny demokratis stöd för att bjuda
            över regeringen med 13 000 000 kr --
          </note>
          <note>
            tyvärr ofinansierat.
          </note>
          <note>
            Det är värt att framhålla att trossamfunden fått och får bidrag
            till lokalkostnader utöver ordinarie anslag. Detta har skett av
            arbetsmarknadspolitiska skäl. Förra budgetåret anvisades 20 miljoner
            kronor, och innevarande budgetår 15 miljoner kronor.
          </note>
          <note>
            Fru talman! Det är min bestämda uppfattning att ytterligare medel
            bör anvisas av arbetsmarknadspolitiska skäl. Riksdagen har tidigare
            i kväll bemyndigat regeringen att använda
          </note>
          <note>
            1,5 miljarder kronor till ett omfattande ROT-
          </note>
          <note>
            paket. Dessa medel kommer att kunna tas i anspråk omedelbart
            och inte först efter halvårsskiftet.
          </note>
          <note>
            Arbetsmarknadsministern har i dag informerat kammaren om hur
            regeringen kommer att fördela
          </note>
          <note>
            ROT-pengarna. Man kommer att anvisa 100
          </note>
          <note>
            miljoner kronor till samlingslokaler inklusive samfundens lokaler.
          </note>
          <note>
            ROT-paketet är välkommet och viktigt.
          </note>
          <note>
            Socialdemokraternas och nydemokraternas önskan att späda på budgetunderskottet
            och upplåningsbehovet nästa budgetår är däremot förvånande och
            klart negativt.
          </note>
          <note>
            Som tur är stöder Vänsterpartiets meningsyttring reservationen
            från regeringspartierna. Jag talar alltså för en formell utskottsminoritet
            men en faktisk majoritet i kammaren. Omröstningen här i kammaren
            om två veckor kan därför rätta till detta olycksfall i utskottsarbetet.
          </note>
          <note>
            Fru talman! Kulturutskottets betänkande nummer
          </note>
          <note>
            14 illustrerar tydligt behovet av en förändrad budgetprocess
            i enlighet med riksdagsutredningens förslag där man börjar med
            att lägga fast de ekonomiska ramarna och där varje påslag måste
            finansieras inom ramen.
          </note>
          <note>
            Socialdemokraterna säger sig ta budgetunderskottet på allvar.
            Men i det konkreta arbetet i utskotten märks det inte alltid --
            tyvärr.
          </note>
          <note>
            Om Socialdemokraterna regelmässigt skulle få med sig både Vänsterpartiet
            och Ny demokrati skulle det vara förödande för vårt land med sviktande
            förtroende för svensk ekonomi, höjda räntor och försvagad krona
            som följd.
          </note>
          <note>
            Det är minst sagt anmärkningsvärt att Ny demokrati, som inte
            ens har en finansierad ökning av lokalbidragen i sitt eget ekonomiska
            alternativ till regeringens budgetproposition, hakar på smotionerna.
            Är detta samma parti som jag mötte i den ekonomiska debatten den
            10 februari företrädd av Dan Eriksson i Stockholm? Han gjorde
            då tappra försök att ställa alla andra partier mot väggen i statsskuldsfrågan.
            Man tar sig för pannan, för att citera en för nydemokrater känd
            partiledare.
          </note>
          <note>
            Fru talman! Jag yrkar bifall till fyrpartireservationen i kulturutskottets
            betänkande nummer 14.
          </note>
          <note type="speaker">
            Anf. 213 ÅKE GUSTAVSSON (s):
          </note>
          <note>
            Fru talman! Hur Rose-Marie Frebran kan vara så säker på att hon
            talar för en faktisk majoritet förefaller mig något konstigt.
            Man kan i debatten övertyga alla intresserade åhörare att den
            utskottsmajoritet som föreligger har rätt argument.
          </note>
          <note>
            Jag blir också något förvånad över att när man har en regering
            som har ett galopperande budgetunderskott på åtskilliga miljarder
            och där
          </note>
          <note>
            Socialdemokraterna har väckt en motion med förslag till finansiering
            som är 5,8 miljarder starkare än regeringen, gör man en jättestor
            affär av 13 miljoner kronor. Jag tycker att det är litet grand
            att fly undan verkligheten.
          </note>
          <note>
            Lars Tobisson spann på samma tema tidigare i dag.
          </note>
          <note>
            Han talade om en ohelig allians -- det är passande ord i detta
            sammanhang när vi talar om trossamfund -- mellan Socialdemokraterna
            och Ny demokrati. Med vem är Rose-Marie Frebran allierad? Blir
            hennes allians helig för att hon allierar sig med Vänsterpartiet?
            Det bör hon tipsa sin partiordförande om.
          </note>
          <note>
            Detta är ''välsignade'' pengar. Trossamfunden har under två budgetår
            fått 35 miljoner kronor extra.
          </note>
          <note>
            Reservanterna säger att detta ger arbeten till en produktionskostnad
            av 300 miljoner kronor. Det är nästan ett tiofaldigande av de
            pengar som staten anslår. Det är för mig obegripligt att man inte
            är beredd att ge mer pengar om det går att tiofaldiga effekten
            av dem på detta område.
          </note>
          <note>
            Apropå ekonomi och statsfinanser: Även om det kan förefalla var
            en innovation för företrädare för regeringspartiet, kan det faktiskt
            vara en vinst för samhället med några färre byggnadsarbetare som
            går arbetslösa.
          </note>
          <note>
            Riksdagens utredningstjänst har tittat på utvecklingen av anslagen.
            De har gått tillbaka till mitten av 80-talet i fråga om lokalbidragen.
            Rose-
          </note>
          <note>
            Marie Frebran kanske erinrar sig vilket parti som satt i regeringsställning
            1984/85. Då var det 22,5
          </note>
          <note>
            miljoner kronor som gavs i lokalbidrag. Hon talar om löpande
            priser. Det skall jämföras med 12,5
          </note>
          <note>
            miljoner kronor förra året. Sysselsättningen på arbetsmarknaden
            har inte förbättrats sedan dess.
          </note>
          <note>
            Den är närmast katastrofal inom byggnadsindustrin. Nu föreslås
            ett oförändrat anslag i de avseendena. Det är inte särskilt ansvarsfullt
            eller, Rose-Marie Frebran, solidariskt med trossamfunden, som
            faktiskt mer än väl behöver pengarna. Precis som ni själva säger
            i reservationen kan varje satsad krona nå en tiofaldigad effekt.
            Då är det helt vansinnigt att inte satsa de kronorna. Men det
            kanske finns någon speciell förklaring som vi kan få tillfälle
            att lyssna till.
          </note>
          <note>
            Det är en självklarhet för mig att yrka bifall till de mycket
            starka skrivningarna och det starka yrkandet som majoriteten i
            kulturutskottet har lagt fram.
          </note>
          <note>
            Anf. 214 ROSE-MARIE FREBRAN (kds)
          </note>
          <note>
            replik:
          </note>
          <note>
            Fru talman! Jag är en av dem som inte alls tror på den socialdemokratiska
            budgeteffekten på plus 2,8
          </note>
          <note>
            miljarder i förhållande till regeringens budget. Åke
          </note>
          <note>
            Gustavsson yrkar ju gärna på bidrag till de ökningar som ges
            i budgeten, trots att Socialdemokraterna inte får igenom den övriga
            budgeten. Jag vet inte hur man får det att gå ihop.
          </note>
          <note>
            Jag talar inte om oheliga allianser, som Lars
          </note>
          <note>
            Tobisson gjorde. Jag kallar inte heller vår allians --
          </note>
          <note>
            om det finns någon sådan -- på något sätt för helig.
          </note>
          <note>
            Jag använder inte de begreppen. Jag håller med om att det är
            fråga om välsignade pengar. Därför hoppas jag att när regeringen
            skall fördela inom ramen för dessa 100 miljoner mellan allmänna
            samlingslokaler och trossamfundens lokaler, skall merparten läggas
            på trossamfundens lokaler, eftersom man till allmänna samlingslokaler
            brukar ge 50 % i bidrag.
          </note>
          <note>
            Trossamfundens genomsnittliga bidrag till varje projekt har legat
            under 20 %. Den lokala satsningen rör sig alltså om över 80. Dessutom
            är reparation av kyrkor ett mycket hantverksmässigt arbete och
            därmed sysselsättningseffektivt. Så jag hoppas att man skall ge
            merparten av de 100
          </note>
          <note>
            miljonerna till trossamfunden.
          </note>
          <note>
            Det råkar vara så att det finns en kö på 300 miljoner både från
            allmänna samlingslokaler och från trossamfunden. Man skulle alltså
            kunna tillgodose trossamfundens hela behov, om man tog 60 av de
          </note>
          <note>
            100 miljonerna, och där kan man köra i gång direkt.
          </note>
          <note>
            Det här är mycket mycket bra.
          </note>
          <note type="speaker">
            Anf. 215 ÅKE GUSTAVSSON (s) replik:
          </note>
          <note>
            Fru talman! Jag tycker att det är alldeles utmärkt att vi under
            innevarande budgetår kan få 100
          </note>
          <note>
            miljoner kronor och därmed få en sysselsättningseffekt vad gäller
            samlingslokalbyggandet. Men detta hade ju inte kommit till stånd,
            om inte arbetsmarknadsutskottet hade tagit ett initiativ, efter
            Socialdemokraternas skrivelse.
          </note>
          <note>
            Så där är vi överens. Den frågan behöver vi inte diskutera. Vad
            vi diskuterar nu är om vi därutöver skall satsa 13 miljoner kronor
            på trossamfundens lokaler.
          </note>
          <note>
            Nu krymper det här. Förut var det en tiodubbling och nu är det
            80 %, men låt gå för det! Om församlingarna satsar 80 % och staten
            20 % och det uppstår en mycket stark sysselsättningseffekt, ge
            mig då, Rose-Marie Frebran, ett enda exempel på ett annat område
            där sysselsättningseffekten blir lika stor som här! Ett exempel
            räcker, tack!
          </note>
          <note>
            Anf. 216 ROSE-MARIE FREBRAN (kds)
          </note>
          <note>
            replik:
          </note>
          <note>
            Fru talman! Jag behöver inte ge något exempel på det, för vi
            är ju inte oense i den frågan. Jag säger att vi har mer pengar
            än vad som behövs för att tillgodose allt det som trossamfunden
            har i sin kö av ansökningar i dag. 300 miljoner är nämligen den
            totala produktionskostnaden.
          </note>
          <note>
            Det skulle alltså räcka med att ge 60 miljoner för att alla projekt
            som man i dag har ansökt om skulle kunna genomföras. Det finns
            möjlighet att ge detta. Jag hoppas att regeringen i sina överväganden
            är så klok att den lägger merparten på trossamfunden och inte
            på allmänna samlingslokaler, där den lokala satsningen är mycket
            mindre.
          </note>
          <note type="speaker">
            Anf. 217 ÅKE GUSTAVSSON (s) replik:
          </note>
          <note>
            Fru talman! Det här är mycket intressant. Rose-
          </note>
          <note>
            Marie Frebran säger att det finns mer pengar än vad som behövs.
            Tänk efter en gång till! Det innebär alltså att vi t.o.m. kan
            skära på anslaget. Det är nämligen konsekvensen av vad Rose-Marie
          </note>
          <note>
            Frebran säger. Det finns mer pengar än vad som behövs -- alltså
            kan vi skära på anslaget!
          </note>
          <note>
            Nu får nog Rose-Marie Frebran bestämma sig för vilken argumentationslinje
            som skall gälla. Om
          </note>
          <note>
            Rose-Marie Frebran frågar samarbetsnämnden vad den har för projekt
            och vad den behöver, tror jag inte att det första nämnden säger
            är att det finns mer pengar än vad som behövs. Hur mycket pengar
            man får vet vi inte förrän samlingslokalpengarna har fördelats.
            Då skulle man alltså fortfarande säga att man har mer pengar än
            vad som behövs. Det finns ingen sannolikhet i det argumentet.
          </note>
          <note>
            Vad vi däremot vet är att inkl. de 100 miljonerna till samlingslokaler
            garanterar vi genom detta anslag
          </note>
          <note>
            25 miljoner kronor i stället för de 12,5 miljoner som regeringen
            har. Men min uppmaning kvarstår, för det här är en viktig fråga
            om vi diskuterar den ur sysselsättningssynpunkt: Ge mig ett exempel
            på att det går att få en bättre sysselsättningseffekt med en satsning
            på 13 miljoner kronor! Jag vill inte ha någon lång uppräkning,
            utan det räcker med ett exempel.
          </note>
          <note type="speaker">
            Anf. 218 HUGO HEGELAND (m):
          </note>
          <note>
            Fru talman! Åke Gustavsson citerade Lars
          </note>
          <note>
            Tobisson, som talade om en ohelig allians mellan
          </note>
          <note>
            Socialdemokraterna och Nydemokraterna. Jag förstår att Åke Gustavsson
            känner sig illa berörd nu, när han talar sig varm för ökat anslag
            till trossamfunden med 13 miljoner och glorian lyser kring hans
            huvud.
          </note>
          <note>
            Därefter undrade Åke Gustavsson om det var fråga om en helig
            allians mellan borgerliga partier och
          </note>
          <note>
            Vänsterpartiet. Där är svaret naturligtvis nej. Det är inte fråga
            om en helig allians. Det är fråga om ett tillfälligt samarbete,
            till skillnad från det regelbundna samarbete som har rått mellan
          </note>
          <note>
            Socialdemokraterna och Vänsterpartiet i många år.
          </note>
          <note type="speaker">
            Anf. 219 ÅKE GUSTAVSSON (s):
          </note>
          <note>
            Fru talman! Jag är inte säker på att den typen av tillfälliga
            förbindelser är till gagn för parlamentarismen i Sverige.
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 16 mars.)
          </note>
          <note>
            25 § Anmälan om fråga
          </note>
          <note>
            Anmäldes att följande fråga framställts
          </note>
          <note>
            den 1 mars
          </note>
          <note type="speaker">
            1993/94:384 av Hans Göran Franck (s) till statsrådet Görel Thurdin
            om starkströmsledningar i Bergshamra:
          </note>
          <note>
            Genom stadsdelen Bergshamra i Solna går en starkströmsledning
            som tillhör Stockholm Energi
          </note>
          <note>
            AB. Ledningen som går rakt genom bebyggelsen ovan jord har skapat
            stor oro för betydande hälsorisker bland befolkningen, särskilt
            bland barnfamiljer. Det gäller att söka finna en lösning som innebär
            att kraftledningen kan flyttas på ett acceptabelt sätt inom Ekoparken.
          </note>
          <note>
            Jag får därför fråga statsrådet Görel Thurdin:
          </note>
          <note>
            Är regeringen beredd att, i avvaktan på att kraftledningarna
            i södra Bergshamra i Solna grävs ned under jord, verka för en
            temporär lösning som undanröjer riskerna för de boende?
          </note>
          <note>
            26 § Kammaren åtskildes kl. 22.06.
          </note>
          <note>
            Förhandlingarna leddes
          </note>
          <note>
            av talmannen från sammanträdets början t.o.m.
          </note>
          <note>
            voteringen kl. 11.32,
          </note>
          <note>
            av förste vice talmannen därefter t.o.m. 4 § anf. 67
          </note>
          <note>
            (delvis),
          </note>
          <note>
            av tredje vice talmannen därefter t.o.m. anf. 104
          </note>
          <note>
            (delvis),
          </note>
          <note>
            av talmannen därefter t.o.m. voteringen kl. 16.41,
          </note>
          <note>
            av förste vice talmannen därefter t.o.m.
          </note>
          <note>
            ajourneringen kl. 18.00,
          </note>
          <note>
            av tredje vice talmannen därefter t.o.m. 21 § anf.
          </note>
          <note>
            198 (delvis) och
          </note>
          <note>
            av talmannen därefter till sammanträdets slut.
          </note>
        </div>
      </body>
    </text>
  </TEI>
</teiCorpus>
