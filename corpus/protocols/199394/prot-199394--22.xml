<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 199394</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 199394</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-199394--22</head>
          <docDate when="1993-11-11">1993-11-11</docDate>
        </div>
      </front>
      <body>
        <div>
          <note>
            1 § Svar på interpellation 1993/94:25 om den svenska FN-styrkan
            i Bosnien
          </note>
          <note>
            Anf. 1 Utrikesminister MARGARETHA AF
          </note>
          <note type="speaker">
            UGGLAS (m):
          </note>
          <note>
            Herr talman! Gudrun Schyman har med hänvisning till Sveriges
            FN-insats i Bosnien frågat mig dels varför inte riksdagen fick
            fatta det slutliga beslutet om att sända en svensk styrka till
            Tuzlaområdet, dels vilken ställning den svenska FN-styrkan skall
            ha om USA beslutar om en större truppinsats och ställer som villkor
            att trupperna står under NATO-
          </note>
          <note>
            befäl.
          </note>
          <note>
            Herr talman! Gudrun Schymans fråga är en aning förvånande. Regeringen
            överlämnade i maj en proposition till riksdagen om vårt deltagande
            i en
          </note>
          <note>
            Bosnienoperation. Skälet till att regeringen ville överlämna
            denna viktiga fråga till riksdagen var att vi gjorde bedömningen
            att den svenska styrkans uppgifter kunde komma att skilja sig
            från den strikt fredsbevarande verksamhet som riksdagen i 1992
          </note>
          <note>
            års fullmaktslag om väpnad styrka för tjänstgöring utomlands
            bemyndigat regeringen att besluta om.
          </note>
          <note>
            Skälet till att regeringen gick till riksdagen var också att
            Bosnieninsatsen kunde bli ett mycket riskfyllt och komplicerat
            uppdrag. Denna bedömning har ju i dessa dagar besannats.
          </note>
          <note>
            Genom riksdagsbehandlingen ville regeringen även medverka till
            att skapa den breda och allmänna debatt om vår truppmedverkan
            i f.d. Jugoslavien som vi ansåg vara värdefull just inför detta
            uppdrag.
          </note>
          <note>
            I propositionen hemställde regeringen om att efter hörande av
            utrikesnämnden få riksdagens bemyndigande att fatta beslut om
            svenskt deltagande i av FN:s säkerhetsråd beslutade insatser för
            säkerställande av fred i f.d.
          </note>
          <note>
            Jugoslavien. Detta bifölls av riksdagens ledamöter den 8 juni.
          </note>
          <note>
            Regeringen har alltså genom en proposition underställt riksdagen
            frågan och därefter fått del av riksdagens beslut. Jag måste utgå
            från att riksdagen fattade det beslut den önskade fatta. I det
            ingick att regeringen bemyndigades sända i väg den svenska truppen
            efter hörande av Utrikesnämnden.
          </note>
          <note>
            Gudrun Schyman tycks med sin fråga varför riksdagen ''inte fick''
            fatta det slutliga beslutet vilja antyda att regeringen på något
            sätt skulle ha berövat riksdagen någon rättighet. Så är uppenbarligen
            inte fallet.
          </note>
          <note>
            Regeringen erhöll den 17 augusti en formell förfrågan från FN:s
            generalsekreterare att ställa en styrka till förfogande för att
            delta i skyddet av de fredade områdena i Bosnien i enlighet med
            säkerhetsrådets resolution 836.
          </note>
          <note>
            Mellan riksdagens behandling och regeringens beslut den 18 augusti
            att i enlighet med riksdagens medgivande ställa en väpnad styrka
            om 880
          </note>
          <note>
            personer till förfogande för Bosnieninsatsen, sammanträdde Utrikesnämnden
            vid tre tillfällen.
          </note>
          <note>
            Det förelåg därvid ett starkt stöd för att Sverige skulle ställa
            den väpnade styrkan till FN:s förfogande och att förutsättningarna
            för ett deltagande överensstämde med riksdagens bemyndigande.
            Utrikesnämnden har därefter fortsatt att behandla frågan.
          </note>
          <note>
            Regeringen anser det självfallet mycket angeläget att löpande
            hålla riksdagens ledamöter insatta i utvecklingen i Bosnien och
            de svenska och internationella insatserna. Den information som
            jag gav i kammaren den 7 oktober är ett uttryck för detta.
          </note>
          <note>
            Jag vill även peka på att den svenska
          </note>
          <note>
            Bosnienstyrkan ingår som en del av en nordisk FN-
          </note>
          <note>
            kontingent. Såväl i Norge som i Danmark har de nationella besluten
            att bidra med trupp föregåtts av beslut i resp. parlament. Inför
            regeringens beslut den 18 augusti hölls även nära kontakt med
            de nordiska regeringarna, och ett gemensamt svar på
          </note>
          <note>
            FN:s formella förfrågan kunde avges den 13
          </note>
          <note>
            september.
          </note>
          <note>
            Herr talman! Den nordiska FN-kontingenten verkar nu i Bosnien
            i enlighet med säkerhetsrådets mandat i resolution 836. Om ett
            fredsavtal för
          </note>
          <note>
            Bosnien kommer till stånd, vilket för dagen tyvärr ter sig osäkert,
            kan önskemål framföras att den nordiska styrkan skall användas
            för att genomföra avtalet. Även möjligheten av medverkan i en
            insats av detta slag behandlades av riksdagen i juni. Det är än
            så länge oklart hur strukturen för en sådan insats kan komma att
            utformas.
          </note>
          <note>
            Om ett fredsavtal ingås, torde det dock stå klart att
          </note>
          <note>
            NATO kommer att spela en betydelsefull operativ roll under medverkan
            av en rad icke NATO-länder.
          </note>
          <note>
            Jag ser inget omedelbart hinder mot en svensk insats tillsammans
            med NATO för att genomföra ett fredsavtal förutsatt att den äger
            rum med mandat från säkerhetsrådet och under FN:s politiska och
            strategiska ledning, på det sätt som föreskrivs i riksdagens beslut.
          </note>
          <note>
            Då Gudrun Schyman, som framställt interpellationen, anmält att
            hon var förhindrad att närvara vid sammanträdet, medgav förste
            vice talmannen att Bertil Måbrink fick delta i överläggningen
            i stället för nterpellanten.
          </note>
          <note type="speaker">
            Anf. 2 BERTIL MÅBRINK (v):
          </note>
          <note>
            Herr talman! Jag tackar för svaret på Gudrun
          </note>
          <note>
            Schymans interpellation.
          </note>
          <note>
            Interpellationen till utrikesministern innehåller som bekant
            två delar. Den ena handlar om hur beslutet om den svenska FN-styrkan
            fattades, den andra om den svenska alliansfriheten.
          </note>
          <note>
            Utrikesministerns svar uppehåller sig till största delen vid
            det formella beslutsfattandet.
          </note>
          <note>
            Vänsterpartiet kritiserade redan i vår motion med anledning av
            svenskt deltagande i FN-trupp i
          </note>
          <note>
            BosnienHercegovina det sätt på vilket regeringen ville besluta
            i frågan. Vi föreslog att en urtima riksdag skulle inkallas den
            dag en formell förfrågan från generalsekreteraren kom. Vi framförde
            det kravet därför att vi ansåg att alla partier skulle få vara
            med och fatta det avgörande beslutet, inte bara de som är representerade
            i Utrikesnämnden.
          </note>
          <note>
            Som utrikesministern känner till saknas representation från tre
            partier i Utrikesnämnden.
          </note>
          <note>
            Ett av dessa är Vänsterpartiet. Ett beslut i kammaren hade självfallet
            framkallat en vidare debatt och mer omsorgsfull behandling av
            frågan än som nu skedde. Det hade varit klädsamt om det hade inkallats
            en urtima riksdag för detta utomordentligt viktiga beslut.
          </note>
          <note>
            Beslutets vikt framgår av interpellationens andra del. Det börjar
            stå alltmer klart att i händelse av en godkänd fredsplan för Bosnien-Hercegovina
            kommer en ren NATO-styrka att sättas in i fredsframtvingande syfte.
            Om så sker står också klart att den nordiska bataljonen, i vilken
            de svenska FN-soldaterna ingår, kommer att hamna under NATO-kommando.
          </note>
          <note>
            NATO:s plan för denna operation innebär, enligt vad som framförts
            av Storbritanniens försvarsdepartement den 3 november vid
          </note>
          <note>
            Utrikespolitiska institutets seminarium om
          </note>
          <note>
            Bosnien, som ju utrikesministern också deltog i, en insats med
            minst 50 000 man med uppgift att skilja de stridande parterna
            åt. Det är en stor styrka, enligt de uppgifter som gavs vid detta
            tillfälle.
          </note>
          <note>
            En sådan insats kommer givetvis att ske i enlighet med FN:s säkerhetsråds
            beslut. Enligt uppgifter från det brittiska försvarsdepartementet
            är det dock inte självklart att NATO-trupperna skall operera under
            FN-flagg. Det kan alltså bli så, att den svenska styrkan inte
            bara informellt utan också formellt ställs under NATO-kommando.
          </note>
          <note>
            Utrikesministern säger i sitt svar att hon inte ser några omedelbara
            hinder mot en svensk insats tillsammans med NATO. Vänsterpartiet
            ser många hinder.
          </note>
          <note>
            För det första är det ytterst tveksamt om detta är förenligt
            med den av riksdagen beslutade svenska alliansfriheten.
          </note>
          <note>
            För det andra än risken uppenbar att Sverige genom att direkt
            underställas NATO förstör sin renommé som en alliansfri och neutral
            stat väl lämpad för FN-uppdrag. NATO kommer av parterna i konflikten
            och många stater i världen att ses inte som en neutral part, utan
            som en av flera stridande parter i krigets Bosnien vilken försvarar
            speciella västliga intressen och inte världssamfundets intressen.
          </note>
          <note>
            För det tredje är risken överhängande att en
          </note>
          <note>
            NATO-styrka, på grund av vad som nyss sades, kommer att får svårt
            att utföra sitt uppdrag och i stället invecklas i ett långvarigt
            krig.
          </note>
          <note>
            Man kan fråga om det är i Sveriges intresse att som en del i
            en NATO-styrka bli inblandat i ett krig utan synbart slut.
          </note>
          <note>
            Dessa frågor, som rör kärnan i svensk utrikes- och säkerhetspolitik,
            har aldrig diskuterats öppet av regeringen. I juni, när riksdagen
            fattade beslut om att delegera avgörandet till regeringen, var
            frågan om NATO-ingripande oklar. Det sades ingenting.
          </note>
          <note>
            I augusti, när regeringen -- utan att höra hela riksdagen --
            fattade beslutet om att skicka svensk trupp, var NATO-frågan mer
            aktuell. Det hade varit bra, om riksdagen kunnat diskutera den
            frågan i samband med beslutet.
          </note>
          <note>
            Jag vill också poängtera att utrikesministerns antydan, att riksdagens
            beslut föreskriver att eventuellt NATO-samarbete kunde komma att
            bli en realitet, inte är riktig -- såvida inte utrikesministern
            med riksdagen avser
          </note>
          <note>
            Utrikesnämnden. NATO nämns över huvud taget inte i utrikesutskottets
            betänkande från juni, inte heller i regeringens proposition. Vad
            som sades i
          </note>
          <note>
            Utrikesnämnden kan jag däremot inte kommentera, som bekant, eftersom
            Vänsterpartiet inte är representerat där.
          </note>
          <note>
            Anf. 3 Utrikesminister MARGARETHA AF
          </note>
          <note type="speaker">
            UGGLAS (m):
          </note>
          <note>
            Herr talman! Som jag har förklarat i mitt interpellationssvar
            och som jag märker att Bertil
          </note>
          <note>
            Måbrink har noterat, var det just för att regeringen önskade
            att riksdagen skulle få ta ställning till en eventuell Bosnieninsats
            som en särskild proposition förelades riksdagen. Regeringen har
            naturligtvis att utgå från det beslut riksdagen fattar, även om
            det till detta skulle ha fogats en reservation eller ett särskilt
            yttrande.
          </note>
          <note>
            Detta steg, att förelägga riksdagen en särskild proposition,
            var ju just betingat både av uppdragets farlighet och av det faktum
            att, såsom utrikesutskottet konstaterar i sitt av riksdagen godkända
            betänkande, detta mandat, som i grunden är ett fredsbevarande
            mandat, samtidigt kan komma att innebära element av defensivt
            våld, behov av att skydda befolkning, osv.
          </note>
          <note>
            Den andra frågan, som Bertil Måbrink har berört något mera utförligt,
            håller jag med om förtjänar att diskuteras. Men det är helt klart,
            och det tycker jag inte framgick särskilt av Bertil Måbrinks inlägg,
            att den eventuella NATO-medverkan som här diskuteras enbart diskuteras
            utifrån ett underskrivet fredsavtal, vilket ju är en alldeles
            specifik situation.
          </note>
          <note>
            Den nordiska bataljonen är där nu för att säkerställa bl.a. ''de
            säkra områdena'' utifrån FN:s resolution, men den eventuella NATO-medverkan
            som diskuteras, då det ju även skulle vara fråga om ett amerikanskt
            deltagande, sker enbart utifrån ett underskrivet fredsavtal.
          </note>
          <note>
            Det är denna högst påtagliga utgångspunkt som i dag innebär att
            Unprofor, alltså den rena FN-
          </note>
          <note>
            styrkan, har ett så pass besvärligt och utsatt läge.
          </note>
          <note>
            Den måste klara de svåra uppgifterna i Bosnien men har inte den
            större medverkan som diskuteras.
          </note>
          <note>
            Jag tycker också att det är viktigt att påpeka att redan i dag
            under Unprofor samarbetar Sverige med en rad NATO-länder. I den
            nordiska kontingenten, vars insats vi är ganska stolta över, ingår
            soldater från Danmark och Norge, som båda är NATO-länder.
          </note>
          <note>
            Väldigt viktigt för oss är naturligtvis att även i en situation
            av ett tänkt och förhoppningsvis så småningom ingånget fredsavtal
            bör ju FN
          </note>
          <note>
            fortfarande ge det övergripande mandatet och ha den övergripande
            ledningen. Det är Sveriges utgångspunkt.
          </note>
          <note type="speaker">
            Anf. 4 BERTIL MÅBRINK (v):
          </note>
          <note>
            Herr talman! Det som beslutades i riksdagen i juni månad, och
            det som då diskuterades utifrån regeringens proposition och utrikesutskottets
            betänkande, var precis det som utrikesministern själv uttalade
            den 7 oktober här i kammaren, nämligen att mandatet för den svenska
            truppen skall innehålla en vidgad möjlighet att använda defensivt
            våld. Jag är helt överens med utrikesministern om det. Vi har
            inte motsatt oss den definitionen. Det kan komma att innebära
            något utöver detta med fredsframtvingande.
          </note>
          <note>
            Det må så vara att NATO-styrkan skall sättas in när man har skrivit
            ett fredsavtal, men vi vet ju att det ändå finns stora risker
            också när ett fredsavtal har undertecknats av parter, med tanke
            på hur hela situationen ser ut just nu i det forna Jugoslavien.
          </note>
          <note>
            Ulf Henriksson, den svenske chefen för FN-
          </note>
          <note>
            bataljonen, uttryckte sig så här: Det här är ett bykrig där lojaliteterna
            kan skifta mellan olika områden. De som bekämpar varandra kring
            en by kan samarbeta i en annan. Gång på gång dyker det upp nya
            förband som den nordiska bataljonen helt enkelt inte kan identifiera.
          </note>
          <note>
            Det här problemet försvinner inte på en gång efter det att man
            har skrivit under ett fredsavtal.
          </note>
          <note>
            Sedan är det intressant med NATO-trupperna, därför att de skall
            ha tre uppgifter, enligt Bill
          </note>
          <note>
            Hopkinson från det engelska försvarsdepartementet. Den första
            är att hålla isär de stridande parterna. Det är inte en defensiv
            insats, enligt min uppfattning. Det är något helt annat än den
            att använda defensivt våld, som vi var överens om här i juni månad.
          </note>
          <note>
            Det sägs då att svensk trupp skall ingå i denna
          </note>
          <note>
            NATO-styrka. Alltså skall den svenska truppen ha den mera avancerade
            uppgift som jag anser att vi icke har fattat beslut om i riksdagen.
            Det var det som var så olyckligt. Det borde ha funnits tid och
            utrymme för att inkalla en urtima riksdag när detta kom fram.
          </note>
          <note>
            Det är först den 7 oktober som jag ser att utrikesministern eller
            någon representant från regeringen talar om detta stora NATO-inslag
            i
          </note>
          <note>
            Bosnien-Hercegovina. Det är först den 7 oktober ni talar om det.
            Varför har ni varit tysta om detta?
          </note>
          <note>
            Visste ni om det redan den 8 juni när riksdagen diskuterade det
            här, att NATO skulle in med så stora truppkontingenter som det
            handlar om och att svenskar skulle vara en del i den offensiva
            aktivitet som den skall genomföra?
          </note>
          <note>
            Anf. 5 Utrikesminister MARGARETHA AF
          </note>
          <note type="speaker">
            UGGLAS (m):
          </note>
          <note>
            Herr talman! Bertil Måbrink för ett hypotetiskt resonemang här.
            Vad vi kan konstatera är att flera
          </note>
          <note>
            NATO-medlemsländer finns på plats inom ramen för Unprofor. I
            den nordiska kontingenten, där det finns svenska soldater, ingår
            också trupper från de två NATO-grannländerna Norge och Danmark.
          </note>
          <note>
            Det går alldeles utmärkt att samverka inom ramen för den nordiska
            kontingenten och inom ramen för
          </note>
          <note>
            Unprofor.
          </note>
          <note>
            Om det skulle gå så lyckligt, vilket vi ju alla måste hoppas
            med tanke på de dagliga förskräckliga händelserna i Bosnien, att
            ett fredsavtal så småningom blir underskrivet och det därmed blir
            diskussion om en större kontingent för att implementera ett fredsavtal,
            där då även amerikanerna förklarat att de är villiga att ställa
            upp, är väl detta en utveckling som vi alla måste hälsa med den
            största tillfredsställelse.
          </note>
          <note>
            Jag har väldigt svårt att se att Sverige i en situation då det
            finns ett underskrivet fredsavtal, chans till fred i Bosnien mitt
            ibland de ohyggliga händelserna, skulle säga: Nu packar vi ihop,
            för vi kan inte umgås med NATO-soldater! Det gör vi ju redan i
            den nordiska kontingenten. Det som däremot är viktigt för oss
            är att ha ett FN-mandat och ett FN-beslut i botten och i grunden.
          </note>
          <note type="speaker">
            Anf. 6 BERTIL MÅBRINK (v):
          </note>
          <note>
            Herr talman! Nu försöker utrikesministern glida undan min frågeställning.
            Jag har inte talat om att vi inte skulle kunna umgås med NATO-soldater
            och andra soldater. Frågan är om utrikesministern anser att det
            är riktigt att de svenska soldaterna i
          </note>
          <note>
            Bosnien skall ställas under NATO-kommando.
          </note>
          <note>
            NATO-styrkan består av ungefär 50 000 man;
          </note>
          <note>
            huvuddelen är amerikaner. Styrkan skall stå under
          </note>
          <note>
            NATO:s södra kommando och ledas av en amerikansk officer. Det
            är det som är mitt huvudproblem. Jag anser att det är viktigt
            att vi diskuterar frågan och försöker reda ut den.
          </note>
          <note>
            Jag har svårt att se att ett beslut om en sådan styrka är i överensstämmelse
            med det beslut som riksdagen fattade den 8 juni och med vår alliansfrihet
            och neutralitet.
          </note>
          <note>
            Jag anser att våra FN-soldater i den kontingent som nu finns
            i Bosnien gör en mycket bra insats. Den uppskattas oerhört av
            olika bosniska befolkningsgrupper och av folk över huvud taget,
            och också internationellt. Soldaterna skall naturligtvis fortsätta
            att göra en bra insats också efter det att ett fredsavtal har
            underskrivits. De skall vara kvar i Bosnien. Jag är stolt över
            den insats som våra soldater gör där nere.
          </note>
          <note>
            Jag kan inte förstå varför vi helt plötsligt skall förstöra denna
            goodwill genom att plötsligt plocka in våra soldater undet ett
            NATO-kommando som har helt andra uppgifter än de riksdagen har
            uttalat och bestämt om.
          </note>
          <note>
            Om dessa uppgifter inte fanns när beslutet fattades, borde riksdagen
            ha sammankallats när soldaterna kom fram.
          </note>
          <note>
            Anf. 7 Utrikesminister MARGARETHA AF
          </note>
          <note type="speaker">
            UGGLAS (m):
          </note>
          <note>
            Herr talman! Låt mig återigen påpeka det jag sade i mitt svar:
            Jag ser inga omedelbara hinder för en svensk insats i syfte att
            tillsammans med NATO
          </note>
          <note>
            genomföra ett fredsavtal, förutsatt att den äger rum med mandat
            från säkerhetsrådet och under FN:s politiska och strategiska ledning.
            Detta är min principiella ståndpunkt, Bertil Måbrink.
          </note>
          <note>
            Jag skulle också vilja påminna Bertil Måbrink om att ESK faktiskt
            ända sedan toppmötet i
          </note>
          <note>
            Helsingfors har möjlighet att vända sig till Nato,
          </note>
          <note>
            WEU eller t.o.m. till Oberoende staters samvälde för att få operativ
            hjälp att genomföra en fredsinsats som man har kommit överens
            om inom
          </note>
          <note>
            ESK på vanligt politiskt sätt -- alltså med ESK-hatt.
          </note>
          <note>
            Det jag här talar om är en operation under FN:s politiska och
            strategiska ledning -- en operation med FN-mandat. Jag måste påpeka
            att världen har förändrats, Bertil Måbrink. Det kalla kriget har
            upphört, och vi har nu gemensamma värderingar.
          </note>
          <note>
            Jag tycker att också Bertil Måbrink borde försöka anpassa sig
            till den nya värld vi lever i, där vi faktiskt samverkar för att
            uppnå fred, frihet och demokrati.
          </note>
          <note>
            Överläggningen var härmed avslutad.
          </note>
          <note>
            2 § Svar på interpellation 1993/94:15 om flyktingpolitiken
          </note>
          <note>
            Anf. 8 Statsrådet BIRGIT FRIGGEBO
          </note>
          <note>
            (fp):
          </note>
          <note>
            Herr talman! Bengt-Ola Ryttar har i en interpellation som bl.a.
            har sin utgångspunkt i förhållandena i Colombia frågat mig om
            jag avser att vidta några åtgärder så att personer som bevisligen
            utsatts för attentat i sitt hemland inte utvisas till ett sådant
            land.
          </note>
          <note>
            Jag delar interpellantens indignation över förhållanden i länder
            där demokratin inte fungerar och mänskliga rättigheter träds förnär.
            Sverige söker genom insatser på en rad olika områden arbeta för
            att förbättra situationen i sådana länder.
          </note>
          <note>
            Flyktingpolitiken syftar dock inte till att lösa dessa globala
            problem. De måste mötas genom samlade internationella insatser
            bl.a. inom bistånds- och utrikespolitiken. Flyktingpolitiken tar
            i första hand sikte på att värna det skyddsbehov som kan finnas
            hos den enskilde individ som lämnat sitt hemland.
          </note>
          <note>
            Läget för de mänskliga rättigheterna i Colombia är allvarligt.
            Övergrepp begås såväl av militär som av polis, paramilitära grupper
            och olika gerillagrupper. En av orsakerna till situationens allvar
            är den fortsatta väpnade konflikten i landet.
          </note>
          <note>
            Vidare förekommer ett betydande våld med anknytning till narkotikahanteringen,
            liksom med anknytning till så kallad vanlig brottslighet.
          </note>
          <note>
            Övergrepp begås av olika grupperingar. Men det är självfallet
            den colombianska regeringens uppgift att ta ansvar för att läget
            för mänskliga rättigheter förbättras. Det är därför viktigt att
            konstatera att den colombianska regeringen under president
          </note>
          <note>
            Gaviria vidtagit olika åtgärder för att främja de mänskliga rättigheterna.
          </note>
          <note>
            Den nya konstitutionen från 1991 stärker exempelvis det institutionella
            skyddet för mänskliga rättigheter. Man har bl.a. inrättat en
          </note>
          <note>
            MR-ombudsman, liksom en allmän åklagarmyndighet. Dessutom har
            det införts en civil ombudsman med ansvar för polisiära frågor.
          </note>
          <note>
            Ett steg för att öka respekten för mänskliga rättigheter inom
            militären har tagits genom en instruktion från försvarsdepartementet.
            I
          </note>
          <note>
            instruktionen understryker regeringen att det åligger militären
            att respektera internationella normer och lagar om mänskliga rättigheter.
          </note>
          <note>
            Nämnas kan också att Colombia har accepterat den latinamerikanska
            MR-domstolens jurisdiktion.
          </note>
          <note>
            De övergrepp av politisk natur mot enskilda som sker i Colombia
            av exempelvis polis och militär saknar således i dag helt regeringens
            sanktion.
          </note>
          <note>
            Orsakerna till detta politiska våld skall alltså snarare sökas
            i Colombias våldspräglade politiska historia än i dagens situation.
          </note>
          <note>
            Det är självklart att människor som kommer till
          </note>
          <note>
            Sverige skall kunna söka vårt lands beskydd. Det är svenska myndigheter
            som i enlighet med den svenska utlänningslagen skall avgöra om
            detta behov föreligger eller inte. Asylansökan avgörs individuellt
            utifrån det skyddsbehov som kan föreligga i det enskilda fallet.
            Finns ett skyddsbehov får utlänningen stanna i Sverige.
          </note>
          <note>
            Asyl kan beviljas den som är flykting enligt
          </note>
          <note>
            Genèvekonventionen. Med det menas att personen känner välgrundad
            fruktan för förföljelse, t.ex. på grund av sin politiska uppfattning.
            Grunden för bedömningen är att den som flytt skulle riskera att
            utsättas för förföljelse om han återsändes till sitt hemland.
            Det är alltså fråga om en bedömning för framtiden. I denna bedömning
            skall naturligtvis vägas in vad den som flytt tidigare blivit
            utsatt för.
          </note>
          <note>
            Men den aktuella situationen i landet är också av stor betydelse.
          </note>
          <note>
            Dessutom kan asyl beviljas den som är krigsvägrare eller den
            som utan att vara flykting inte vill återvända till sitt hemland
            på grund av de politiska förhållandena där och kan åberopa tungt
            vägande omständigheter till stöd för detta, s.k. de factoflyktingskap.
            Även i dessa fall bygger bedömningen på vad som skulle kunna hända
            om den som flytt sänds hem. Dessutom kan en utlänning få bosätta
            sig i Sverige av humanitära skäl. Det är då inte fråga om någon
            egentlig skyddsbestämmelse utan om en möjlighet för den tillståndsgivande
            myndigheten att bevilja uppehållstillstånd när det är påkallat
            av just humanitära skäl.
          </note>
          <note>
            Enskilda asylärenden prövas av Statens invandrarverk och Utlänningsnämnden.
            Endast om någon av beslutsinstanserna finner att skäl föreligger
            att överlämna ett enskilt ärende kan regeringen pröva och besluta
            i ärendet. I
          </note>
          <note>
            handläggningen av asylärenden skall humanitet alltid vägas in.
            Det är också viktigt att myndigheternas beslut respekteras.
          </note>
          <note>
            Det är viktigt att det finns en god länderkunskap hos de som
            prövar ärendena. Såväl berörda myndigheter som regeringen följer
            kontinuerligt utvecklingen i respektive land. Det sker t.ex. via
            våra ambassader och olika organisationer för mänskliga fri- och
            rättigheter -- både internationella och nationella. Självfallet
            ligger sådan kunskap även till grund för prövningen av asylsökande
            från t.ex. Colombia.
          </note>
          <note>
            Jag vill avslutningsvis erinra om den av regeringen tillsatta
            parlamentariska kommittén för översyn av invandrarpolitiken och
            invandrings- och flyktingpolitiken. Kommittén har bl.a. till uppgift
            att analysera och överväga hur skyddsreglerna bör utformas för
            att man även framgent skall kunna bedriva en konsekvent flyktingpolitik
            som innebär ett långsiktigt och tydligt internationellt åtagande.
          </note>
          <note type="speaker">
            Anf. 9 BENGT-OLA RYTTAR (s):
          </note>
          <note>
            Herr talman! Jag får tacka invandrarministern för svaret. Invandrarministerns
            inställning till flyktingfrågorna är bra mycket bättre än den
            inställning som Invandrarverket tillämpar i praktiken. De två
            fall jag har tagit upp i min fråga utgör en klar illustration
            till detta.
          </note>
          <note>
            Jag tycker att invandrarministern har en mycket snäll och svensk
            inställning till och syn på den colombianska regeringens roll.
          </note>
          <note>
            Birgit Friggebo sade bl.a. att det våld som utövas i Colombia
            i dag helt saknar regeringens sanktion, också det våld som utövas
            av militär och polis. Men detta är inte bara en fråga om vad man
            gör och säger. Det handlar i hög grad om vad man inte gör, och
            det är mycket som den colombianska regeringen inte gör för att
            garantera en bättre situation vad gäller de mänskliga rättigheterna
            i landet.
          </note>
          <note>
            En central punkt när det gäller att återställa ordningen i Colombia
            är att militär och polis som bryter mot lagen icke skall dömas
            av sina egna, utan av en civil domstol. Det vore ett stort lyft
            och en radikal förbättring av förutsättningarna för bättre förhållanden.
          </note>
          <note>
            På den fackliga sidan borde också åtminstone de mest elementära
            rättigheterna införas. I dag skall fackliga val godkännas i efterhand
            av arbetsmarknadsministeriet. Ministeriet skall ha protokollen
            från fackliga möten, och de kan förklara en fackförening olaglig,
            upplösa den och konfiskera alla dess tillgångar.
          </note>
          <note>
            Organisationer för mänskliga rättigheter och Röda korset har
            inte tillträde till colombianska fängelser eller till militärförläggningar,
            där man ofta hyser politiska fångar utan att åklagarmyndigheterna
            får någon som helst information om det.
          </note>
          <note>
            Det behövs alltså både klara och tydliga signaler från den colombianska
            regeringen om att de förhållanden som råder i dag icke accepteras.
            Det är nödvändigt att man vidtar dessa åtgärder för också lägga
            kraft bakom orden.
          </note>
          <note>
            Invandrarministern påpekar i sitt svar att
          </note>
          <note>
            Colombias nya konstitution innebar ett steg framåt.
          </note>
          <note>
            Det stämmer. Den är inte idealisk, men den är bra mycket bättre
            än den som fanns tidigare. Problemet är att den förfaller. Bl.a.
            har presidenten och regeringen kohandlat med parlamentet. I utbyte
            mot ett undantagstillstånd fick parlamentsledamöterna tillbaka
            sina gamla privilegier, som innebär en rejäl slant att köpa röster
            för. Sådana system bäddar naturligtvis för korruption, och det
            är oacceptabelt i en demokrati.
          </note>
          <note>
            Uppgifterna om antalet mord kan variera hur mycket som helst.
            Alla uppgifter visar dock ett gemensamt -- det sker förfärligt
            många politiska mord och försvinnanden i Colombia. Jag nämnde
            några siffror i min fråga, men det finns även andra.
          </note>
          <note>
            De senaste siffrorna från Fredsforum visar att det begicks 12
            959 politiska mord 1992. Det skulle utslaget per dag bli 24,3
            politiska mord om dagen.
          </note>
          <note>
            Sådana siffror kan naturligtvis ifrågasättas. Vilka mord som
            är politiska är alltid en bedömningsfråga.
          </note>
          <note>
            Om man ser till hela våldssituationen i Colombia är den fruktansvärd;
            det vet vi.
          </note>
          <note>
            De senaste dagarna har vi fått telegram om att gerillan har mördat
            soldater. Däremot har det inte stått någonting i svensk press
            om att gerillarörelserna FARC och ELN den 27 september hade utsett
            förhandlingsdelegationer, som skulle överlägga med regeringsrepresentanter.
            Men dessa dök aldrig upp. På den utsatta mötestiden kom i stället
            militären och mejade ner dessa människor.
          </note>
          <note>
            Invandrarministern har redogjort för flera kriterier.
          </note>
          <note>
            Men för mig är det alldeles uppenbart: om en person som har fem
            gevärskulor i kroppen och vistas i Sverige som flykting utvisas
            tillbaka till
          </note>
          <note>
            Colombia, så är risken stor att han kommer gå ett mycket sorgligt
            öde till mötes.
          </note>
          <note>
            Anf. 10 Kulturminister BIRGIT FRIGGEBO
          </note>
          <note>
            (fp):
          </note>
          <note>
            Herr talman! Som Bengt-Ola Ryttar vet är jag förhindrad att diskutera
            enskilda ärenden, t.o.m.
          </note>
          <note>
            som en beskrivning av hur flyktingpolitiken fungerar. Bengt-Ola
            Ryttar har tagit just ett enskilt ärende som utgångspunkt också
            för att beskriva situationen i Colombia. Men jag är alltså förhindrad
            att delta i den diskussionen.
          </note>
          <note>
            Det är riktigt att Invandrarverket har gett avslag på det ärende
            som Bengt-Ola Ryttar hänvisade till.
          </note>
          <note>
            Det är nu överklagat och ligger för prövning i
          </note>
          <note>
            Utlänningsnämnden.
          </note>
          <note>
            Bengt-Ola Ryttar var vänlig i sin inledning. Han tyckte att jag
            hade en bra inställning i dessa frågor, men att den inte följdes
            upp av våra myndigheter, framför allt inte av Invandrarverket.
          </note>
          <note>
            År 1992 sökte 181 colombianer asyl i Sverige. Fram till april
            i år har 54 personer sökt asyl. År 1992
          </note>
          <note>
            beviljades 7 personer från Colombia flyktingstatus enligt Genèvekonventionen,
            och hela 44 personer blev flyktingar enligt vår egen utlänningslagstiftning
            gällande de factoflyktingskap. Totalt beviljades 105 personer
            uppehållstillstånd i Sverige 1992, antingen som kvotflyktingar,
            Genèvekonventionsflyktingar, de facto-flyktingar eller av humanitära
            skäl.
          </note>
          <note>
            Detta tycker jag visar att en ordentlig prövning sker av de individuella
            ärendena med hänsyn till den hemska situationen i Colombia och
            i dessa personers hemland. Myndigheterna har gjort bedömningen
            att dessa personer har skäl att frukta förföljelse av olika slag
            när de vänder hem.
          </note>
          <note>
            I stort sett har jag ingen anledning att invända mot den beskrivning
            som Bengt-Ola Ryttar gör av
          </note>
          <note>
            Colombia. Det är ett förskräckligt våldssamhälle.
          </note>
          <note>
            Naturligtvis kan man försöka dela upp vad som drabbat offren
            på grund av knarkhandel, kidnappningar eller rent politiska misshälligheter
            mellan gerillan, paramilitära grupper och själva militären.
          </note>
          <note>
            Jag har sett en siffra på att det begicks ca 29 000
          </note>
          <note>
            mord i Colombia 1992. Det skulle betyda att 93
          </note>
          <note>
            människor av 100 000 tas av daga där, vilket kan jämföras med
            ca 1,5 person av 100 000 i Sverige.
          </note>
          <note>
            Detta visar hur hemsk situationen är där, och det är naturligtvis
            en av de saker som våra myndigheter tar hänsyn till när de bedömer
            den asylsökandes enskilda skäl.
          </note>
          <note>
            Jag tycker inte att vi i Sverige har någon anledning att undanhålla
            fakta från de olika länder som människor flyr ifrån. Visst bör
            man ta fasta på negativa beskrivningar av landet -- och de finns
            ju i övermått när det gäller Colombia. Men man bör faktiskt också
            kunna beskriva de positiva saker som händer. I mitt interpellationssvar
            har jag visat att regeringen trots allt försöker komma till rätta
            med den rådande situationen.
          </note>
          <note>
            Men i slutänden blir det självfallet också en fråga om regeringens
            förmåga att hävda sin inställning vad gäller mänskliga rättigheter,
            kriminalitet och liknande, och i de avseendena har olika regeringar
            i Colombia en lång historia av misslyckanden.
          </note>
          <note type="speaker">
            Anf. 11 BENGT-OLA RYTTAR (s):
          </note>
          <note>
            Herr talman! Jag är helt medveten om att invandrarministern inte
            här i kammaren kan ta ställning till enskilda fall, men vad jag
            har velat påvisa är att de värderingar som invandrarministern
            ger uttryck för som regeringens syn inte riktigt står i överensstämmelse
            med den praktiska tillämpningen.
          </note>
          <note>
            Det finns oerhört mycket av god vilja i Colombia för att göra
            någonting åt situationen. Jag har träffat åtskilliga inom åklagar-,
            militär- och polisväsendet som strävar för en bättre situation,
            men man saknar genomgående än det ena, än det andra lagrummet
            eller stödet för att dessa strävanden skall kunna få genomslag.
            Om det beror på ond vilja från regeringens sida eller om den upplever
            hotet från militären som så starkt att den inte vågar vidta åtgärder
            som den är medveten om borde genomföras skall jag låta vara osagt,
            men faktum är ändå att nationen och dess medborgare far mycket
            illa. Det är djupt beklagligt, eftersom det är ett land med oerhörda
            resurser och möjligheter. Det sätt som man hanterar sina frågor
            på ligger bara ett snäpp från det vansinne som råder i Jugoslavien.
          </note>
          <note>
            Överläggningen var härmed avslutad.
          </note>
          <note>
            3 § Svar på interpellation 1993/94:17 om asylpolitiken
          </note>
          <note>
            Anf. 12 Kulturminister BIRGIT FRIGGEBO
          </note>
          <note>
            (fp):
          </note>
          <note>
            Herr talman! Sten Andersson har frågat mig om jag är beredd att
            föreslå förändringar i asylpolitiken så att huvuddelen av den
            svenska hjälpen kommer dem till del som är hjälpsökande runt om
            i världen, i stället för till dem som lyckats ta sig till Sverige.
          </note>
          <note>
            Att tro att man inom det migrations- och flyktingpolitiska området
            skulle kunna ''komma i fas'' med utvecklingen i världen är inte
            realistiskt.
          </note>
          <note>
            Majoriteten av världens flyktingar flyr från våld, krig och politiskt
            förtryck. Oavsett vilken asylpolitik som förs kan den aldrig som
            sådan lösa de enorma problem som finns i världen. Självfallet
            är det internationella samarbetet för konfliktlösning och fredsskapande
            insatser av största betydelse. Arbetet för att respekten för mänskliga
            rättigheter skall upprätthållas är en viktig del av detta. Något
            som vi från svensk sida kan göra är att bidra till att kunskapen
            om mänskliga rättigheter sprids i de nya stater som bildas i dag.
            Detta sker redan genom att vi bidrar både ekonomiskt och med personal
            till seminarier som arrangeras bl.a. av UNHCR och IOM.
          </note>
          <note>
            Det är däremot viktigt att påpeka att många av dem som lämnar
            sina hemländer och kommer till
          </note>
          <note>
            Europa inte är skyddsbehövande utan personer som man i dagligt
            tal kallar ekonomiska flyktingar.
          </note>
          <note>
            Utvecklingssamarbetet spelar en nyckelroll i den svenska flyktingpolitiken.
            Enda sättet att på lång sikt komma till rätta med flyktingproblemen
            i världen är att öka respekten för de mänskliga rättigheterna
            och att bekämpa fattigdomen i utvecklingsländerna. Detta är också
            vad det svenska utvecklingssamarbetet i första hand syftar till.
            Huvuddelen av det svenska biståndet går till de allra fattigaste
            länderna i Afrika. Dessa länder kämpar inte bara med stora ekonomiska
            svårigheter utan även med de största flyktingströmmarna i världen.
          </note>
          <note>
            En allt viktigare del av framför allt de svenska katastrofinsatserna
            har dock kommit att koncentreras till f.d. Jugoslavien. Sverige
            är en av de största bidragsgivarna till flyktingkommissariens
            insatser där. Trots enorma svårigheter har UNHCR
          </note>
          <note>
            fortsatt med sitt skydds- och hjälparbete och har därigenom gjort
            det möjligt för flertalet människor att stanna kvar i närområdet.
            Utan dessa unika insatser skulle otvivelaktigt antalet asylsökande
            i
          </note>
          <note>
            Sverige varit mångfaldigt större. Sverige är över huvud taget
            en av de största bidragsgivarna till
          </note>
          <note>
            UNHCR, och på detta sätt gör vi stora insatser för flyktingar
            runt om i världen.
          </note>
          <note>
            Utvecklingsinsatser och hjälp till flyktingar runt om i världen
            måste ske parallellt med åtgärder i Sverige för att ta emot skyddsbehövande.
            Samtidigt måste vi vara medvetna om att detta arbete måste bedrivas
            i ett långsiktigt perspektiv. Det internationella arbetet har
            ett preventivt syfte och kan därmed minska migrationsströmmar
            men kan aldrig ersätta åtgärder här hemma för att kunna ta emot
            dem som är i behov av skydd.
          </note>
          <note>
            Vi gör alltså redan mycket, men vi kan göra ännu mer. Vi har
            därför bl.a. tagit initiativet till en arbetsgrupp inom Kulturdepartementet
            och
          </note>
          <note>
            Utrikesdepartementet som skall arbeta med frågan hur man skall
            kunna koppla bistånd närmare migration. Arbetet med att synliggöra
            sambanden mellan biståndsoch migrationspolitiken bedrivs också
            inom den parlamentariska kommittén. Men kommittén skall behandla
            frågan ur ett mer långsiktigt perspektiv.
          </note>
          <note>
            Nu till den svenska flyktingpolitikens påstådda ryckighet. Jag
            skulle vilja säga att vår politik --
          </note>
          <note>
            utifrån ett humanistiskt perspektiv -- är mycket konsekvent och
            logisk. Politiken styrs av folkrättens principer och av internationella
            överenskommelser och åtaganden. Situationen i vår omvärld förändras.
            Detta är inget som vi kortsiktigt rår över, men det påverkar av
            naturliga skäl förutsättningarna för vår flyktingpolitik.
          </note>
          <note>
            Under lång tid hade vi en stor arbetskraftsinvandring från Jugoslavien.
            Då var det naturligt att också ha viseringsfrihet gentemot medborgare
            därifrån. När Kroatien och Slovenien blev självständiga var det
            rimligt att även dessa länders medborgare fortsättningsvis omfattades
            av viseringsfriheten. Samtidigt ökade motsättningarna i det sammanfallande
            Jugoslavien, och oron var stor att stridigheterna skulle sprida
            sig bl.a. till
          </note>
          <note>
            Kosovoprovinsen. Detta ledde till en stor inströmning av asylsökande
            från Kosovo till
          </note>
          <note>
            Sverige.
          </note>
          <note>
            Inledningsvis var Invandrarverket inte berett att pröva dessa
            ansökningar och beslöt därför om s.k.
          </note>
          <note>
            verkställighetsstopp till Jugoslavien. När läget klarnade något
            -- under sommaren 1992 -- och
          </note>
          <note>
            UNHCR uttalat att man inte motsatte sig ett återsändande inleddes
            prövningen av asylansökningarna. Besluten att sända tillbaka många
            av de asylsökande från Kosovo är resultatet av en strikt tillämpning
            av de regler som under lång tid legat till grund för svensk flyktingpolitik.
          </note>
          <note>
            Hösten 1992 skärptes FN:s sanktioner mot Serbien och Montenegro,
            och FN beslutade att Serbien inte skulle anses som successorstat
            till Jugoslavien. Det innebar t.ex. att internationella överenskommelser
            som tidigare gällt visavi Jugoslavien inte längre skulle tillämpas.
            Då var det naturligt även för oss att ompröva våra avtal med Jugoslavien.
            En effekt var att viseringsfrihetsavtalet upphävdes. Eftersom
          </note>
          <note>
            FN:s sanktioner inte tog sikte på Bosnien var det lika naturligt
            för regeringen att i stället införa viseringsfrihet för personer
            från Bosnien-
          </note>
          <note>
            Hercegovina.
          </note>
          <note>
            Det upptrappade kriget i Bosnien har lett till stora flyktingströmmar
            från landet. De flesta finns kvar i närområdet. Men ett stort
            antal har också sökt sig till några få länder i Europa, däribland
            Sverige. För att vi skall kunna ge dem som kommit hit ett hopp
            för framtiden och en möjlighet att börja ett nytt liv skall dessa
            flyktingar få permanent uppehållstillstånd i Sverige. Vi är ett
            av de få länder i Europa som beviljar bosnierna permanent uppehållstillstånd.
            Vi hade fram till sommaren 1993
          </note>
          <note>
            redan tagit emot ett stort antal spontanflyktingar från Bosnien.
            En logisk följd av beslutet om uppehållstillstånd var att strömmen
            av flyktingar från Bosnien till Sverige skulle öka väsentligt.
          </note>
          <note>
            Därför kunde inte viseringsfriheten upprätthållas.
          </note>
          <note>
            Eftersom vi inte ville undandra oss vårt skyddsansvar beslutades
            samtidigt att det fortsatta mottagandet av flyktingar skulle ske
            via kvotöverföringar.
          </note>
          <note>
            Nyligen har ett förslag om väsentligt ökad flyktingkvot presenterats
            för riksdagen. Dessutom har vi kraftigt ökat våra ansträngningar
            för att skapa ett system där alla Europas stater delar ansvaret
            för krigets flyktingar.
          </note>
          <note>
            Detta anser jag visar att svensk flyktingpolitik styrs av folkrätten
            och den internationella solidaritetens principer. Att sedan också
            vi i betydande utsträckning stängt våra gränser i en ond tid kan
            man bara beklaga. Regeringen menar att vi i vårt land tagit och
            tar vårt ansvar i en omfattning som rimligen kan begäras. Vi gör
            oss heller inga illusioner om att vi kan avskärma oss från den
            värld där krig, våld och barbari fått fruktansvärda följder för
            enskilda människor.
          </note>
          <note>
            Anf. 13 STEN ANDERSSON i Malmö (m):
          </note>
          <note>
            Herr talman! Fru statsråd! Jag tackar för svaret.
          </note>
          <note>
            Låt mig inledningsvis tala om att jag är väl medveten om att
            jag i den här frågan -- som jag har drivit länge och konsekvent
            -- går emot den uppfattning som finns i regeringen och riksdagen.
          </note>
          <note>
            Men, herr talman, jag tröstar mig med att jag vet att en majoritet
            av svenska folket står bakom den inställning jag har torgfört.
          </note>
          <note>
            Jag tror inte heller att det är helt fel att säga att en liten,
            om än knapp, majoritet i statsrådets eget parti enligt olika undersökningar
            delar min uppfattning.
          </note>
          <note>
            Mitt eget partis medlemmar gör det med förkrossande majoritet.
          </note>
          <note>
            Den här debatten får inte handla om rasism och främlingsfientlighet.
            Personligen struntar jag i om en människa är svart, brun, vit,
            gul eller röd -- jag bedömer en människan utifrån det sätt på
            vilket hon eller han agerar.
          </note>
          <note>
            Jag tror att den svenska flyktingpolitiken med en lätt överdrift
            kan sägas vara ett resultat av att en del politiker vill sova
            gott om nätterna. Men samtidigt är den djupt inhuman och orättvis
            -- huvuddelen av den svenska flyktinghjälpen ges nämligen till
            de människor som har sådana resurser och kontakter att de kan
            komma hit. Det stora flertalet människor som saknar dessa möjligheter
            får ingen eller mycket ringa hjälp av oss.
          </note>
          <note>
            Herr talman! Jag kan förstå dem som kommer hit.
          </note>
          <note>
            Jag hade kanske gjort samma sak i deras situation.
          </note>
          <note>
            Men -- det är viktigt att understryka i dag -- vi har inte längre
            ekonomiska resurser. Vi tvingas i dag av verkligheten att skära
            ned en del förmåner som vi tidigare har betraktat som självklara.
            Kranarna är inte längre fulla med guld, som vi inbillade oss för
            ett antal år sedan.
          </note>
          <note>
            Den nota vi drar på oss i dag betalar förvisso inte dagens vuxna
            generation -- den får betalas av våra barn och barnbarn. De kommer
            att ställa frågor om varför de får betala för någonting som de
            aldrig har haft någon nytta av.
          </note>
          <note>
            Statsrådet erkänner -- det är i alla fall en framgång -- att
            många är ekonomiska flyktingar;
          </note>
          <note>
            det är nog första gången jag har hört det i en riksdagsdebatt.
            Det har tidigare sagts att det är en minoritet. Men om man spottar
            länge på en sten blir den våt. Till slut kommer sanningen trots
            allt fram!
          </note>
          <note>
            Statsrådet säger att man ger mycket pengar till uländerna för
            att där försöka skapa förståelse för demokrati och mänskliga rättigheter.
            Det har man säkert lyckats med till en viss del. Men jag vet länder
            i Afrika där vi har pumpat in pengar i enorma mängder. Ta bara
            Tanzania t.ex. Det landet har inte utvecklats -- i varje fall
            inte positivt -- efter det att Sverige har gödslat med pengar
            där.
          </note>
          <note>
            Konsekvent och logisk säger statsrådet att dagens politik är.
            I juni månad i år beviljade man 40 000
          </note>
          <note>
            bosnier permanent uppehållstillstånd. Med anhöriga kommer de
            att bli lika många som antalet invånare i Sveriges fjärde stad.
            I varje fall under ett antal år kommer de enbart att kosta pengar.
          </note>
          <note>
            Vari ligger då det ologiska? Jo, någon dag senare införde man
            visumtvång för människor från samma område. Motiveringen för det
            permanenta uppehållstillståndet var att dessa människor kom från
            en ytterst svår och besvärlig situation. Men innan bläcket hann
            torka infördes visumtvång. Då var kanske inte situationen så allvarlig
            längre? Det om något är väl ett skolexempel på inkonsekvens.
          </note>
          <note>
            Sverige är ett av de få länder i Europa som beviljar bosnierna
            permanent uppehållstillstånd, säger statsrådet i svaret. Ja, förvisso!
            England, Danmark,
          </note>
          <note>
            Frankrike, Finland, Holland, Österrike och
          </note>
          <note>
            Tyskland gör det inte. Men vi i Sverige har råd att göra det
            -- med pengar som vi inte har, som vi måste låna upp och som skall
            betalas av våra barnbarn någon gång framöver!
          </note>
          <note>
            Till sist, herr talman, skulle jag vilja ställa en fråga till
            statsrådet. Hon säger att vi har ökat ansträngningarna för att
            få till stånd en gemensam europeisk asylpolitik. Det har länge
            sagts från kammarens talarstol. Kan statsrådet bland de länder
            jag nyss räknade upp ge mig ett exempel på ett land där man har
            lyckats med dessa ansträngningar?
          </note>
          <note type="speaker">
            Anf. 14 LARS MOQUIST (nyd):
          </note>
          <note>
            Herr talman! När man tar del av kulturministerns svar är det
            viktigt att man kopplar samman tanken på humanitär hjälp med en
            ekonomisk verklighet --
          </note>
          <note>
            den ekonomiska verklighet som vi i Sverige nu lever i.
          </note>
          <note>
            Det har i medierna framkommit att UNHCR:s, dvs. flyktingkommissariens,
            medel för flyktingar som vistas i flyktingläger understiger 1
            000 kr per år. Jag antar att siffran är riktig. Men jag kanske
            skall påpeka att det väl då närmast gäller tak över huvudet och
            mat för dagen. Men som jämförelse kan man titta på de siffror
            som anges i
          </note>
          <note>
            Kulturdepartementets Översyn av vissa regler angående statlig
            ersättning för flyktingmottagande,
          </note>
          <note>
            Ds 1993:75. I den skriften, som alltså kommer från
          </note>
          <note>
            Kulturdepartementet, anges bl.a. följande:
          </note>
          <note>
            ''Komrev AB'', dvs. kommunernas revisionsaktiebolag, ''beräknar
            att den genomsnittliga bruttosärkostnaden -- kostnader som direkt
            förorsakas av att kommunen tar emot flyktingar, kostnader som
            man annars ej skulle ha haft -- per flykting under år 1991 var
            ca 42 000 kr.
          </note>
          <note>
            Under antagandet att flyktingarna anlände i relativt jämn takt
            under år 1991 visar detta på en halvårskostnad per flykting.''
          </note>
          <note>
            Det citatet har jag som sagt tagit från departementsöversynen.
            Årskostnaden var alltså ca 84 000 kr år 1991. Ingen kan väl påstå
            att beloppet är lägre i dag än vad det var 1991. Man får ungefär
            samma siffra om man tar kommunernas schablonbidrag för flyktingmottagande,
            som är
          </note>
          <note>
            138 300 kr för en vuxen, och gör om det till en årskostnad. Riksdagsrevisorerna
            bedömer att pengarna räcker i 18 månader. Det blir då drygt
          </note>
          <note>
            90 000 per år.
          </note>
          <note>
            Kommunrevisorerna tror att pengarna räcker bara
          </note>
          <note>
            15 månader. Man säger nämligen: ''Om man ser till kostnaderna
            under år 1991 för de flyktingar som anlände samma år var bidragsutnyttjandegraden
            nära 40 %. Med antagande av att flyktingarna anlände i relativt
            jämn takt under år 1991 skulle man kunna anta att detta är bidragsutnyttjandegraden
            under ett halvår.'' Det betyder att de här pengarna räckte i ungefär
            15
          </note>
          <note>
            månader.
          </note>
          <note>
            Vi i Ny demokrati anser inte att Sverige har råd med så stora
            flyktingkostnader och flyktingbidrag som vi nu har. Men om riksdagsmajoriteten
            anser att vi har råd med det är det väl ändå bättre att vi för
            samma summa hjälper 80--90 gånger fler, vilket vi kan göra genom
            att se till att hjälpen kommer till närområdet, än att vi låter
            människorna komma hit. Min fråga till kulturministern är: Är det
            inte egentligen humanare att ge 80--90 gånger fler människor hjälp
            på plats än att ge t.ex. bosnierna en permanent tillflyktsort
            i Sverige?
          </note>
          <note>
            Vi vill att man skall ompröva det prejudicerande beslutet som
            regeringen gett Invandrarverket om att ge bosnierna permanent
            uppehållstillstånd.
          </note>
          <note>
            Självfallet kan man föra ut människor från flyktingförläggningarna
            utan att ge permanent uppehållstillstånd.
          </note>
          <note>
            I kulturministerns svar togs kopplingen till biståndet upp. Migrationsfrågorna
            nämns samt att nöden i världen är mycket stor. Det är naturligtvis
            viktigt att Sverige har en bra repatrieringspolitik, om man skall
            göra en koppling mellan bistånd och flyktingpolitik. Vi i Ny demokrati
            vill ha en direkt koppling mellan flyktingmottagande och bistånd.
          </note>
          <note>
            Det är då av största vikt att vi kan enas om en bra repatrieringspolitik.
            Vi kanske kommer att lyckas med det i den invandrar- och flyktingpolitiska
            kommittén, i vilken jag själv sitter.
          </note>
          <note>
            Vårt förslag i Ny demokrati bygger på att man skall komma hit,
            bo här och utbildas. Sedan skall man ta med sig sin nyvunna kunskap
            för att bygga upp sitt gamla land. Dessa människor, om de nu är
            konventionsflyktingar, har haft en ambition att verka för demokrati,
            mänskliga rättigheter och ekonomisk utveckling i sitt land. De
            bör då vara ganska motiverade att bistå sitt gamla hemland om
            förhållandena där har ändrats på ett sådant sätt att ett återvändande
            är möjligt. Vi tycker därför att det är viktigt att man kopplar
            svenskt flyktingmottagande till en aktiv biståndspolitik och att
            man använder en del av de pengar som nu går till bistånd till
            en repatrieringspolitik för de flyktingar som har kommit hit till
            Sverige.
          </note>
          <note>
            Anf. 15 Kulturminister BIRGIT FRIGGEBO
          </note>
          <note>
            (fp):
          </note>
          <note>
            Herr talman! Sten Andersson i Malmö har väckt en fråga som jag
            tycker är mycket väl värd att diskutera, nämligen kopplingen mellan
            biståndspolitik och flyktingpolitik. I mitt svar har jag redovisat
            att det finns olika arbeten på gång dels på kort sikt mellan oss
            på Kulturdepartementet, dels på Utrikesdepartementets biståndsavdelning
            och inom den stora flyktingpolitiska kommittén.
          </note>
          <note>
            Det arbetet har dock inte till utgångspunkt att vi skall avstå
            ifrån de internationella förpliktelser som vi har att ge de människor
            som söker sig hit till
          </note>
          <note>
            Sverige skydd. Jag tycker att Sten Anderssons fråga andas att
            det skulle vara ett sätt för oss att frångå det ansvaret och i
            stället hjälpa till där flyktingarna finns.
          </note>
          <note>
            Låt oss säga att man skulle acceptera den utgångspunkten. Jag
            har noterat att de människor som säger på det här sättet ofta
            också är de som inte vill vara med och bidra till utveckling i
            utvecklingsländerna eller länder där man har problem av olika
            slag, t.ex. till följd av krig.
          </note>
          <note>
            Slutresultatet blir då att vi inte skall ta något ansvar alls
            -- inte för dem som söker sig hit och inte heller för dem som
            befinner sig i länder med problem.
          </note>
          <note>
            Sten Andersson sade att han talade för något slags betydande
            majoritet av svenska folket som då skulle ha denna inställning.
            Jag vågar faktiskt ifrågasätta att det är så. Jag rör mig ganska
            mycket ute bland människor av olika slag som är kritiska till
            flyktingpolitiken men som också skulle önska att vi kunde vara
            ännu mer generösa här i Sverige.
          </note>
          <note>
            Jag upplever ibland att vi laborerar med ett slags teoretiska
            modeller när vi för den här diskussionen.
          </note>
          <note>
            Man utgår inte ifrån verkligheten. Runt om oss har vi krig, våld,
            förtryck och elände. Människor gör allt för att söka sig en bättre
            framtid och ett skydd ifrån detta. I diskussionen verkar det ibland
            som om vi från svensk sida skulle initiera den här verksamheten
            för att det skall komma hit så mycket människor som möjligt. Så
            är det förvisso inte.
          </note>
          <note>
            Det är faktiskt inte flyktingarnas fel att vi har problem i svensk
            ekonomi. De årliga kostnaderna för flyktingpolitiken utgör bara
            en liten del av vårt stora budgetunderskott. Det är faktiskt inte
            i första hand flyktingarna som kostar pengar som våra barn och
            barnbarn skall återbetala. Det är vi, svenska folket, vare sig
            vi är födda på 20-, 30- eller 40-talet som har beviljat oss en
            mängd förmåner av olika slag som har medfört att våra system är
            överlastade och att vi nu har stora ekonomiska bekymmer. Den delen
            av svensk ekonomi håller regeringen på att försöka sanera. Kom
            inte dragande med att de bekymmer som politikerna ute i kommunerna
            har med att sanera svensk ekonomi och som vi här i riksdagen också
            har att hantera, skulle bero på flyktingarna.
          </note>
          <note>
            Sten Andersson återkom till diskussionen om permanent och tillfälligt
            uppehållstillstånd. I mitt svar har jag redovisat att Sverige
            är ett av de få länder -- det finns ett par till i Europa -- som
            beviljar permanent uppehållstillstånd. Bakgrunden är att vi bedömer
            att vissa människor inte kan återvända säkert till sitt hemland
            inom en rimlig framtid. I många av de länder där man bara beviljar
            tillfälligt uppehållstillstånd har man nu, mycket riktigt, en
            intensiv debatt om vad man skall göra när nästa tidsperiod av
            det tillfälliga uppehållstillståndet går ut. Man frågar sig hur
            länge man kan hålla på att betrakta dessa människor som bara tillfälligt
            vistandes i landet.
          </note>
          <note>
            Bakgrunden till att vi i Sverige beviljar permanenta uppehållstillstånd
            är omtanken om dessa människor, så att de inte behöver vara otrygga.
          </note>
          <note>
            Men vi har också en omtanke om det svenska samhället. Vi tror
            att människorna blir bättre och tryggare om de kan börja bygga
            en framtid här i
          </note>
          <note>
            Sverige. De kan då påbörja en planering för att försörja sig
            själva här. Vi tror att friktionen mellan svenskar och våra flyktingar
            också blir mindre.
          </note>
          <note>
            I mitt svar har jag inte talat om en gemensam asylpolitik i Europa.
            Däremot har jag talat om de ansträngningar som vi från regeringens
            sida gör för att vi nu på kort sikt skall kunna få ett delat ansvar
            för flyktingarna ifrån krigets Jugoslavien. I slutet av nästa
            vecka kommer jag att delta i en internationell konferens i Aten,
            där man kommer att presentera ett förslag som det redan nu finns
            en stor uppslutning kring bland Europas stater. Jag hoppas att
            det skall bli ett lyckligt slut för den här frågan inför den förskräckliga
            vintern i krigets
          </note>
          <note>
            Jugoslavien.
          </note>
          <note>
            Anf. 16 STEN ANDERSSON i Malmö (m):
          </note>
          <note>
            Herr talman! Det är förvisso korrekt som statsrådet säger att
            jag inte kan bevisa att jag har någon stor majoritet bakom den
            ståndpunkt som jag har förfäktat. Men om inte resultaten av alla
            undersökningar slår helt fel -- om de gör det kan vi skrota Sifo,
            Temo m.fl. -- visar de att den politik som i dag bedrivs saknar
            stöd bland den stora folkmajoriteten.
          </note>
          <note>
            Sedan gjorde nog statsrådet ett grammatiskt fel.
          </note>
          <note>
            Hon sade att hon har träffat folk som var kritiska men -- inte
            och -- som ändå ville öka mottagningen i Sverige. När hon sade
            ''men'' i stället för ''och''
          </note>
          <note>
            blev det litet knepigt. Jag är inte säker på att hon har lyssnat
            på rätt instanser eller att hon kommer ihåg rätt.
          </note>
          <note>
            Herr talman! Det är självfallet så att dagens ekonomiska problem
            inte beror på vår asylpolitik.
          </note>
          <note>
            Det förstår t.o.m. jag. Men det här är samtidigt mycket utmanande
            gentemot pensionärer, arbetslösa och sjuka. De tvingas till nedskärningar.
          </note>
          <note>
            Det är inget att göra åt det. Samtidigt behåller vi dock en asylpolitik
            som per capita är generösast i hela Europa.
          </note>
          <note>
            Kom inte här och säg att jag inte skulle vilja ställa upp på
            internationella förpliktelser. Ställ frågan till regeringarna
            i England, Tyskland, Frankrike,
          </note>
          <note>
            Holland, Danmark, Finland och Grekland. De vill inte följa den
            linje som statsrådet förfäktar.
          </note>
          <note>
            Jag har suttit i riksdagen i tio elva år. Jag vet att vi ibland
            i den här kammaren kan slåss om 25--50
          </note>
          <note>
            miljoner så att stickor och strån ryker. Men under försommaren,
            precis efter det att riksdagen hade stängt för sommaren, fattade
            regeringen ett beslut som kommer att kosta en summa om 10 miljarder,
            detta utan att höra riksdagen. Det stora partiet i oppositionen
            sade ingenting heller. Jag har ibland hört ute på arbetsplatser
            att man försöker skylla ifrån sig genom att säga att detta var
            ett regeringsbeslut. Det är korrekt att det var det, men man protesterade
            i alla fall inte på ett sätt som märktes i media.
          </note>
          <note>
            När det gäller liberaliseringar i Europa läste jag senast i dag
            att både Holland och Tyskland diskuterar skärpningar av sin asylpolitik,
            mot bakgrund av att de inte har de ekonomiska resurser som vi
            obegripligt nog -- med tanke på vår stora statsskuld -- tydligen
            har.
          </note>
          <note type="speaker">
            Anf. 17 LARS MOQUIST (nyd):
          </note>
          <note>
            Herr talman! Det är helt riktigt som kulturministern säger. Det
            är inte flyktingarnas fel att det har gått snett. Det är den tokiga
            flyktingpolitiken som har kostat oss så mycket pengar, vilket
            vi i Ny demokrati hela tiden har påpekat. Självfallet är det inte
            flyktingarnas fel. De anpassar sig naturligtvis till de villkor
            som vi skapar här i landet.
          </note>
          <note>
            Statens invandrarverk gör t.ex. utredningar i flera år för att
            kunna bedöma om flyktingarna har den statusen att de kan få stanna
            i Sverige. Det är en av orsakerna till att det är så höga kostnader
            bl.a.
          </note>
          <note>
            inom Invandrarverket. Man har inte snabbt kunnat utreda och ta
            ställning till om flyktingarna skall få stanna eller inte.
          </note>
          <note>
            Något svar på frågan om det inte är bättre att hjälpa
          </note>
          <note>
            80--90 gånger fler på plats än att hjälpa dem här fick jag inte
            av kulturministern.
          </note>
          <note>
            Flyktingpolitiken är inte bara en fråga om ekonomi. Det ser vi
            på de konflikter som redan finns i samhället i dag. Jag skall
            ta upp en nyutkommen liten skrift som kommer från
          </note>
          <note>
            Utrikespolitiska institutet. Den är skriven av forskaren Gunnar
            Jervas och heter
          </note>
          <note>
            Flyktingexplosionen -- vår tids ödeskris? Jag skall bara ta upp
            några punkter i den. Gunnar Jervas skriver bl.a.: ''En omfattande
            immigration aktualiserar även andra allvarliga frågor, som ökad
            risk för etniska konflikter och hot mot ursprungsbefolkningens
            kulturella identitet. En del av dessa frågor är så känsliga att
            det offentliga
          </note>
          <note>
            Sverige hittills haft en stark benägenhet att sopa dem under
            mattan. Denna i längden ohållbara strategi har nu nått vägs ände.''
          </note>
          <note>
            Han tar sedan upp migrationsströmmar. Han säger bl.a. att situationen
            i Afrika är ohållbar. Det skulle behövas 7,5 miljoner nya arbetstillfällen
            per år för att man skall kunna klara av befolkningsexplosionen.
          </note>
          <note>
            När det gäller hotet från öst skriver Gunnar Jervas bl.a.: ''EGs
            opinionsinstitut ''Eurobarometer''
          </note>
          <note>
            redovisade nyligen en sådan undersökning för 18
          </note>
          <note>
            länder i Östeuropa, inklusive f d Sovjetunionen.''
          </note>
          <note>
            Totalt omkring 17 miljoner sade sig fundera på att emigrera till
            Västeuropa, och 2,7 miljoner hade redan bestämt sig för det. Det
            är siffror som regeringen bör vara observant inför och ha med
            i sin planering inför vad som kan hända i framtiden.
          </note>
          <note>
            Någonting som också framgår av den här skriften är vad detta
            med bosnierna egentligen kan utvecklas till. Det står: ''När ett
            land beslutar att acceptera en grupp flyktingar av viss storlek
            stannar det sällan vid det. Denna grupp kommer att fungera som
            ett slags brohuvud för fortsatt anhörig- och följdinvandring.
            Exempelvis har de 250
          </note>
          <note>
            båtflyktingar, som regeringen beslöt att ta emot
          </note>
          <note>
            1979, växt till omkring 9 000 personer idag.
          </note>
          <note>
            Invandraministerns principbeslut att ge cirka
          </note>
          <note>
            40 000 bosnier uppehållstillstånd i Sverige kommer med all sannolikhet
            att leda till att antalet bosnier i landet snart antar sexsiffriga
            tal.'' Alltså: 250
          </note>
          <note>
            båtflyktingar 1979 har i dag blivit 9 000 personer.
          </note>
          <note>
            Anf. 18 Kulturminister BIRGIT FRIGGEBO
          </note>
          <note>
            (fp):
          </note>
          <note>
            Herr talman! Nu talar vi återigen om de olika siffrorna för vad
            detta kostar. Vi diskuterar fram och tillbaka, och det skall vi
            ansvarsfulla politiker göra. Vi skall diskutera pengar i riksdagen.
            Men för vissa personer och partier handlar skyddsbehov och human
            behandling av människor som kommer från elände bara om kostnader.
          </note>
          <note>
            Sten Andersson i Malmö säger att regeringen tog på sig en kostnad
            på kanske upp till 10 miljarder genom principbeslutet att bevilja
            bosnierna permanent uppehållstillstånd.
          </note>
          <note>
            För det första var detta ett beslut i ett förvaltningsärende
            där det gäller att följa svenska lagar och svenska internationella
            åtaganden. Då får man inte ta några sådana ekonomiska hänsyn.
          </note>
          <note>
            Bortsett från det undrar jag vad Sten Andersson har fått sin
            uppfattning och sina siffror ifrån. Att människor sitter på flyktingförläggningar
            och väntar år ut och år in är betydligt dyrare än att de kommer
            ut i en kommun. Det handlar om de rent pekuniära kostnaderna per
            dag eller per år.
          </note>
          <note>
            För det andra: Om de får börja bygga upp sin framtid här kan
            de ju planera för den. De kan utbilda sig i svenska. De kan anpassa
            sin yrkesubildning -- vilken är ganska hög när det gäller bosnierna
            -- till svenska förhållande för att börja försörja sig. Därmed
            behöver de inte lita till de offentliga kassorna. De kan tvärtom
            börja betala skatt.
          </note>
          <note>
            Jag är förhoppningsfull inför att det i framtiden skall vara
            möjligt att få ned den arbetslöshet vi har i Sverige i dag. Detta
            innebär att temporära uppehållstillstånd riskerar att innebära
            en större påfrestning för de offentliga kassorna än vad permanenta
            tillstånd innebär.
          </note>
          <note>
            Det sades att det kostar väldigt mycket att ha människor på förläggningar
            som sitter och väntar på tillstånd. Jag delar uppfattningen att
            man måste få ner väntetiderna så att människor får ett snabbt
            besked. Vi har också börjat märka effekter av den princip som
            regeringen har tillämpat, dvs. att både
          </note>
          <note>
            Utlänningsnämnden och Invandrarverket får de resurser till tillståndspersonalen
            som de begär.
          </note>
          <note>
            Väntetiderna går nu snabbt ner.
          </note>
          <note>
            Det som föreslås i den här debatten är ju att man skall ge temporära
            uppehållstillstånd. Människor skall alltså år ut och år in sitta
            på nåder, just på flyktingförläggningarna, och vänta, det som
            har varit så oerhört destruktivt och som med rätta har kritiserats
            tidigare.
          </note>
          <note>
            Lars Moquist läste ur en skrift och upprepade det som en del
            andra har gjort under senare år. Han målade nämligen upp ett stort
            hot österifrån. Det räcker tydligen inte att beskriva den situation
            vi har och de åtaganden som finns på grund av den. Det skall målas
            upp ett hot om att 17 miljoner människor är på väg hit till Sverige.
            Lars Moquist sade faktiskt också att regeringen bör planera för
            en sådan situation.
          </note>
          <note>
            Hela bilden som de medverkande personerna i den här debatten
            beskriver handlar bara om hot, kostnader och om att man betraktar
            dessa människor som kommer hit och söker skydd som människor som
            har resurser och förmåga att ta sig fram här i världen.
          </note>
          <note>
            Jag kan inte ställa upp på den bilden av situationen.
          </note>
          <note>
            Om människor kommer till vår gräns och söker skydd undan förföljelse,
            krig och tortyr är det min uppfattning att vi så långt vår förmåga
            räcker skall ge dessa människor det skydd som de begär av oss.
          </note>
          <note>
            Om vi tittar på de samlade ekonomiska resurserna i detta land
            har vi faktiskt råd att ge dem detta skydd.
          </note>
          <note>
            Men då skall vi också ge dem förutsättningar och möjligheter
            att klara sig själva, så att de inte behöver bli en onödig belastning
            på de offentliga budgetarna. Det är precis det regeringens beslut
            om permanent uppehållstillstånd innebär. Det förhindrar inte en
            enda människa att återvända till sitt hemland om kriget skulle
            sluta och man får en säker fred. Jag är alldeles övertygad om
            att deras möjligheter att återvända är större om de här i
          </note>
          <note>
            Sverige har fått ett tryggt liv, har kunnat försörja sig själva
            och fått en möjlighet att se en framtid.
          </note>
          <note>
            Anf. 19 STEN ANDERSSON i Malmö (m):
          </note>
          <note>
            Herr talman! Jag är väl medveten om att statsrådet inte själv
            skriver interpellationssvaren, men jag drömde dock om att hon
            i alla fall läste igenom dem innan hon läste upp dem i riksdagen.
          </note>
          <note>
            Här talar statsrådet om krig och tortyr och förtryck, men det
            står också i hennes svar att många är ekonomiska flyktingar. Det
            är detta jag har poängterat.
          </note>
          <note>
            Jag har aldrig räknat asylpolitiken bara i pengar, men jag anser
            att den svenska politiken är djupt orättvis. Den hjälper i första
            hand dem som har resurser, kontakter och möjligheter att komma
            hit.
          </note>
          <note>
            De som lever under de svåraste förhållandena är i praktiken chanslösa.
            Så kom inte säg att jag bara talar om kostnader.
          </note>
          <note>
            Däremot tycker jag det är en oerhörd kostnad för det lilla Sverige,
            som i dag har en mycket besvärlig ekonomisk situation. Jag vill
            inte raljera, men låt mig i alla fall påpeka att i juni månad
            i år kom en rapport från OECD som sade att Sverige hade den sämsta
            ekonomiska utvecklingen bland länderna inom OECD. Samtidigt beviljar
            vi, till skillnad från alla andra länder i Europa, permanent uppehållstillstånd.
          </note>
          <note>
            Det är många, fru statsråd, som tycker att politik är något komplicerat,
            om man skall uttrycka det snällt.
          </note>
          <note>
            Förvaltningsärende, säger man. Om det är så att regeringen i
            en fråga som är mycket kontroversiell och mycket debatterad bland
            regeringens och riksdagens uppdragsgivare, alltså väljarna, kan
            fatta ett sådant beslut utan att fråga riksdagen, då tycker jag
            att man borde överväga en översyn av den svenska lagstiftningen.
            Jag noterar att andra länder i Europa fungerar och mår bra, trots
            att man inte har samma lagstiftning.
          </note>
          <note>
            Det här handlar alltså inte i första hand om kronor och öre.
            Det handlar om att vi hjälper fel människor. Det vore klädsamt
            om statsrådet kunde bekräfta det jag själv i dag inledningsvis
            läste upp, att många av dem som kommer till Sverige och får asyl
            här är ekonomiska flyktingar. Det är inte dem svenska folket uttalat
            sig för att i första hand vilja hjälpa i Sverige. På plats kanske,
            men inte i
          </note>
          <note>
            Sverige. Det har vi inte råd till mot bakgrund av vår på grund
            av tidigare försyndelser tyvärr alltför dåliga ekonomi.
          </note>
          <note>
            Anf. 20 Kulturminister BIRGIT FRIGGEBO
          </note>
          <note>
            (fp):
          </note>
          <note>
            Herr talman! I mitt svar står ordagrant: Det är däremot viktigt
            att påpeka att många av dem som lämnar sina hemländer och kommer
            till Europa inte är skyddsbehövande, utan personer som man i dagligt
            tal kallar ekonomiska flyktingar.
          </note>
          <note>
            Jag har inte talat om Sverige, men det utesluter inte att det
            också till Sverige kommer personer som söker sig allmänt sett
            en bättre framtid. Dessa personers asylansökningar behandlas här
            i Sverige, och de får i regel avslag och måste lämna landet.
          </note>
          <note>
            Det är intressant att Sten Andersson i Malmö nu säger att det
            är fel människor som kommer hit. Just under de senaste åren är
            det främst människor från
          </note>
          <note>
            Jugoslavien som har kommit hit. På något sätt är det alltid fel
            människor som kommer just nu -- så har alltid diskussionen gått.
            Det ser man om man tittar tillbaka. När det gäller både invandring
            och flyktingpolitik har det alltid, för de människor som är kritiska,
            varit fel personer som kommit vid det aktuella tillfället. De
            som kom tidigare var däremot människor som har rotat sig bra här
            och som det var bra att få hit.
          </note>
          <note>
            Men hur kan man från denna talarstol i dag säga att det är fel
            människor som kommer hit? Vi har fått
          </note>
          <note>
            40 000 bosnier som har jagats ifrån sina hem och som har fruktansvärt
            traumatiska upplevelser med sig i bagaget. Den svenska regeringen
            och, hoppas jag, kommunerna gör så gott vi kan för att ge dem
            en möjlighet att få en framtid igen. Inte minst gäller det de
            barn som finns i den här gruppen.
          </note>
          <note>
            Överläggningen var härmed avslutad.
          </note>
          <note>
            4 § Svar på interpellation 1993/94:3 om bytet av chef för Finansinspektionen
          </note>
          <note type="speaker">
            Anf. 21 Statsrådet BO LUNDGREN (m):
          </note>
          <note>
            Herr talman! Allan Larsson har frågat mig dels om jag eller Anders
            Sahlén själv tagit initiativ till att han lämnat sin befattning
            som generaldirektör för
          </note>
          <note>
            Finansinspektionen under löpande förordnandeperiod, dels -- för
            det fall initiativet kommit från regeringen -- vad som har förändrats
            sedan regeringen i budgetpropositionen uttalat ett starkt stöd
            för inspektionens ledning och verksamhet, dels om regeringen har
            för avsikt att vidta några förändringar beträffande sammansättningen
            av Finansinspektionens styrelse och verksamhetens inriktning,
            dels om min syn på statsförvaltningens roll i allmänhet och
          </note>
          <note>
            Finansinspektionens roll i synnerhet.
          </note>
          <note>
            Anders Sahlén utsågs den 1 mars 1990 till generaldirektör för
            Bankinspektionen och den 1
          </note>
          <note>
            juli 1991 till generaldirektör för Finansinspektionen sedan Bank-
            och Försäkringsinspektionerna slagits samman. Förordnandet som
            generaldirektör tidsbegränsades på vanligt sätt till sex år. Den
            2
          </note>
          <note>
            september 1993 utsågs Anders Sahlén av regeringen till minister
            vid Svenska ambassaden i Washington,
          </note>
          <note>
            USA.
          </note>
          <note>
            Det förhållandet att en generaldirektör förordnas för en tid
            av sex år utgör naturligtvis inget hinder för denne att under
            löpande förordnandeperiod övergå i annan befattning. Anders Sahlén
            erhöll ett erbjudande om en tjänst som minister vid Svenska ambassaden
            i Washington som han accepterade.
          </note>
          <note>
            Regeringen har i enlighet med detta förordnat honom att inneha
            denna befattning samt förordnat
          </note>
          <note>
            Claes Norgren till ny generaldirektör för
          </note>
          <note>
            Finansinspektionen. Claes Norgren har tillträtt denna tjänst
            den 6 oktober 1993. Anders Sahléns flyttning till Washington bör
            även ses i ljuset av de tre omflyttningar som skett dessförinnan
            genom att
          </note>
          <note>
            Inga-Britt Ahlenius tillträtt Ingemar Mundebos tjänst på Riksrevisionsverket
            och Jörgen Holmqvist lämnat sin tjänst i Washington för att tillträda
            Inga-
          </note>
          <note>
            Britt Ahlenius tjänst på Finansdepartementets budgetavdelning.
          </note>
          <note>
            Bortsett från att det finns ett antal vakanser i
          </note>
          <note>
            Finansinspektionens styrelse som skall fyllas, så avser regeringen
            inte att vidta några åtgärder.
          </note>
          <note>
            I detta sammanhang kan nämnas att
          </note>
          <note>
            Bankkriskommittén som utreder utvecklingen av kreditmarknaden
            bl.a. skall se över inriktningen och innehållet i Finansinspektionens
            tillsyn.
          </note>
          <note>
            Kommittén skall därvid överväga om tillsynen bör ges en annan
            inriktning och om regelverket bör förändras i något avseende.
          </note>
          <note type="speaker">
            Anf. 22 ALLAN LARSSON (s):
          </note>
          <note>
            Herr talman! Jag vill börja med att tacka statsrådet
          </note>
          <note>
            Lundgren för det formella svaret på mina fyra frågor. Jag förstår
            att han lagt ned mycket tid och kraft på att formulera svaret.
            Tyvärr måste jag säga att resultatet av Bo Lundgrens insats av
            tid och tankekraft inte är imponerande.
          </note>
          <note>
            Det är anmärkningsvärt att interpellationssvaret inte svarar
            på någon av de frågor jag har ställt. Vad
          </note>
          <note>
            Bo Lundgren har sagt ger varje lyssnare intrycket att Bo Lundgren
            vill undvika att svara på de raka frågor jag ställt. Intrycket
            blir att Bo Lundgren har någonting att dölja.
          </note>
          <note>
            Beslutet att Anders Sahlén skulle lämna posten som chef för Finansinspektionen
            utlöste en våg av spekulationer i massmedia, i finansvärlden och
            i den politiska världen.
          </note>
          <note>
            Jag skall citera ett tungt inlägg i debatten, nämligen
          </note>
          <note>
            Sven-Ivan Sundqvist i Dagens Nyheter den 3
          </note>
          <note>
            september: ''Men något underligt är det att inte medborgarna
            får regeringens förklaring. Varför avgår Sahlén? Om han fått silkessnöret
            bör vi få veta varför. Nu kan regeringen hamna i sitsen att medborgarna
            säger att regeringen är svag som avsätter finansinspektionens
            chef bara därför att banker och försäkringsbolag inte tycker om
            honom. Fältet är alltså vidöppet för spekulationer.''
          </note>
          <note>
            I tidningen Affärsvärlden skrev han att bristen på information
            om skälen till Anders Sahléns avgång riskerar att skada Finansinspektionens
            anseende.
          </note>
          <note>
            Herr talman! Det var med utgångspunkt i detta som jag begärde
            att det ansvariga statsrådet skulle ge riksdagen besked om vad
            som egentligen har hänt.
          </note>
          <note>
            Om Bo Lundgren och regeringen har rent mjöl i påsen kan det inte
            vara så svårt att svara på mina frågor. Det är principiellt viktiga
            frågor. Det handlar om regeringens maktutövning, om utnämningsmakten
            och om myndigheternas konstitutionella ställning. Riksdagen har
            rätt att få veta.
          </note>
          <note>
            Jag förutsätter att Bo Lundgren här i kammaren är beredd att
            ge oss klara besked. Jag vill därför be Bo
          </note>
          <note>
            Lundgren på nytt att svar på frågorna. Vem tog initiativet till
            att chefen för Finansinspektionen skulle lämna sin befattning?
            Var det Anders Sahlén själv, Bo Lundgren eller någon annan i regeringen
            eller regeringskansliet?
          </note>
          <note>
            Vem skötte kontakterna med Anders Sahlén? Var det Bo Lundgren
            själv eller var det någon annan i regeringskansliet? Om Bo Lundgren
            själv tog initiativet, vilka motiv redovisade Bo Lundgren i kontakterna
            med Anders Sahlén?
          </note>
          <note>
            Vem tog initiativet? Vem skötte kontakterna?
          </note>
          <note>
            Vilka motiv angavs i samtalen med Anders Sahlén?
          </note>
          <note>
            Jag vill be om raka besked i frågorna, och jag skall be, herr
            talman, att få återkomma när jag vet svaren på frågorna.
          </note>
          <note type="speaker">
            Anf. 23 LISBET CALNER (s):
          </note>
          <note>
            Herr talman! Jag är ledamot i Finansinspektionens styrelse. Jag
            vill ta tillfället i akt och tala om att jag hade stort förtroende
            för Anders Sahlén. Jag tyckte att han utförde sitt mycket svåra
            arbete med både mod och integritet. Han höll styrelsen väl informerad,
            och samarbetet fungerade utmärkt.
          </note>
          <note>
            Flera av Finansinspektionens styrelseledamöter uttryckte denna
            sin mening i massmedier vid tiden för Anders Sahléns avgång.
          </note>
          <note>
            Så till statsrådets svar. Han säger att han snarast skall se
            till att Inspektionens styrelse skall bli fulltalig. Törs jag
            drista mig till att önska, eller t.o.m. föreslå, att den ena personen
            skall bli en kvinna?
          </note>
          <note type="speaker">
            Anf. 24 Statsrådet BO LUNDGREN (m):
          </note>
          <note>
            Herr talman! Jag har självfallet ingenting emot att vi från min
            och Finansdepartementets sida bidrar till att få en ännu bättre
            könsfördelning. Det är en väsentlig sak, och det skall vi naturligtvis
            tänka på.
          </note>
          <note>
            Vidare har vi Allan Larssons beklagligtvis något insinuanta interpellation
            och frågeställning. En rent allmän kommentar är att omflyttningar
            och förändringar vad gäller organisationer kan ske utan att det
            finns någonting som någon över huvud taget behöver dölja.
          </note>
          <note>
            Jag har noterat att en ganska stor diskussion i massmedierna
            har bidragit till att Göran Persson har ersatt Allan Larsson som
            Socialdemokraternas ekonomiske talesman. Jag har själv förutsatt
            att det inte på något vis är frågan om ett bristande förtroende
            för Allan Larsson, utan snarare ett optimalt sätt att använda
            resurserna inom det socialdemokratiska partiet. Det finns också
            anledning för en regering att överväga vilka möjligheter det finns
            att få en bra fördelning av de resurser som finns tillgängliga.
          </note>
          <note>
            Som framgår av svaret blev posten i Washington ledig. Det fanns
            all anledning att fundera kring vem som skulle inneha denna post
            och dessutom kunna utveckla den på ett sätt som jag tror är väsentligt.
          </note>
          <note>
            Det var mot den bakgrunden regeringen, vilket framgår av svaret,
            lämnade erbjudandet till Anders
          </note>
          <note>
            Sahlén, vilket han accepterade. Det är också klart att detta
            är en möjlighet som en regering både kan ha och skall ha. Det
            finns ingen anledning att diskutera Anders Sahléns ersättare,
            Claes Norgren.
          </note>
          <note>
            Han har god och bred kompetens för uppgiften.
          </note>
          <note>
            Det beklagliga är att Allan Larsson i sitt inlägg insinuerar
            att det skulle finnas någonting att dölja, dvs. en anledning för
            regeringen eller för mig som ansvarigt statsråd för finansmarknadsfrågor
            att inte ta itu med besvärligheter som finns i samband med den
            finansiella kris vi har upplevt. Den insinuationen faller på sin
            egen orimlighet. Var och en kan konstatera att under min ledning
            för dessa frågor har allt gjorts för att röja upp efter mycket
            av det som åstadkoms under den förra regeringen.
          </note>
          <note>
            De finansiella problem vi har nu och de stora problem som finns
            i bankerna har naturligtvis Allan
          </note>
          <note>
            Larssons företrädare, och möjligen han själv, ett politiskt ansvar
            för. De fallskärmsavtal som vi nu hanterar har inte tecknats under
            min tid som ansvarigt statsråd. Jag har ägnat mig åt att utforma
            regelsystem i detta avseende som skall fungera på ett bra sätt
            och som kan accepteras av medborgarna.
          </note>
          <note>
            Sedan jag fick ansvaret för ägarfunktionen har jag sett till
            att få en genomgripande belysning av de problem som fanns i ledningen
            av Nordbanken, inte minst vad beträffar den styrelse som utsågs
            av den förra regeringen. Det har konstaterats brister, vilket
            har lett till att vi i den nuvarande regeringen har beslutat att
            inleda en talan om skadestånd mot de ledamöter i styrelsen som
            har haft särskild insikt i bankens kreditgivning. Bankstödsnämnden
            har i sin nuvarande hantering av frågorna mitt fulla stöd för
            varje åtgärd som syftar till att vinna klarhet i vad som har inträffat
            och att så långt möjligt ställa ansvariga till svars. Jag är ganska
            övertygad om att det inte finns någon som helst anledning för
            någon att betvivla detta.
          </note>
          <note>
            Det går att notera att Finansinspektionen har en oerhört viktig
            och central roll. Det är självklart bakgrunden till att Jan Wallander
            i sin utredning har att studera vad möjligen kan ha brustit i
            tillsynen när finanskrisen inleddes i samband med den spekulationsekonomi
            som släpptes fram under andra hälften av 80-talet. Jag utesluter
            inte att det kan finnas anledning att ytterligare skärpa rollen
            för och förstärka Finansinspektionen. Det är i så fall åtgärder
            som jag tänker föreslå och hantera --
          </note>
          <note>
            detta är oerhört viktigt.
          </note>
          <note type="speaker">
            Anf. 25 ALLAN LARSSON (s):
          </note>
          <note>
            Herr talman! Bo Lundgren beskrev min interpellation och mitt
            inlägg som insinuant. Jag refererade två av de många inlägg som
            jag har fått från riksdagens utredningstjänst. Man har där samlat
            allt det som skrevs i samband med publiceringen av denna viktiga
            händelse, dvs. att regeringen hade flyttat en generaldirektör
            från sin post till en annan uppgift. Det finns en mängd frågor
            som ännu inte är besvarade. Bo Lundgren har hållit sig undan och
            har inte gett besked. Både det skrivna svaret och det inlägg vi
            har hört vittnar om att Bo Lundgren inte vill ge svar på de frågor
            jag har ställt.
          </note>
          <note>
            Herr talman! Jag blir tvungen att upprepa än en gång de frågor
            jag har ställt. Vem tog initiativet?
          </note>
          <note>
            Vem skötte kontakterna? Vilka motiv redovisade
          </note>
          <note>
            Bo Lundgren för Anders Sahlén som skäl till att han skulle byta
            uppdrag?
          </note>
          <note type="speaker">
            Anf. 26 Statsrådet BO LUNDGREN (m):
          </note>
          <note>
            Herr talman! Jag kan naturligtvis beteckna en interpellation
            och ett inlägg som mer eller mindre insinuant. Det är klart att
            om man väljer att referera den typen av inlägg som Allan Larsson
            har gjort, kan man dra sina egna slutsatser. Jag tror att var
            och en har gjort detta med hjälp av interpellationens formuleringar
            och av det sätt
          </note>
          <note>
            Allan Larsson har presenterat sina tankar genom att interpellera
            i denna fråga.
          </note>
          <note>
            Det faller, som jag sade, på sin egen orimlighet att jag över
            huvud taget skulle ta hänsyn till påtryckningar. Det finns över
            huvud taget ingen person från finansvärlden, bankvärlden eller
            försäkringsbolagsvärlden som haft kontakt med mig och haft synpunkter
            på Anders Sahléns person och lämplighet. Skulle det ha varit på
            det viset skulle jag självfallet inte tagit hänsyn till en sådan
            påtryckning. Det tror jag t.o.m. Allan Larsson är medveten om.
          </note>
          <note>
            Det regeringen för sin del gjort, med mig som ansvarigt statsråd,
            för att hantera den finansiella krisen och de problem som finns
            både på makroplanet och vad gäller de enskilda bankerna kan sannolikt
            inte lämna någonting i övrigt att önska. Jag har en ganska stark
            känsla av att Allan
          </note>
          <note>
            Larsson och jag t.o.m. kan vara överens om det, eftersom vi samrått
            under vägs gång i de flesta av de här frågorna. Regeringen vill
            inte lämna någon möda ospard för att komma fram till vad som egentligen
            inträffat. Det är detta faktum som ligger bakom insinuationen
            i frågeställningen.
          </note>
          <note>
            Själva frågan som ställts har jag besvarat. Jag har sagt att
            regeringen erbjudit Anders Sahlén en post som denne accepterat.
            Det är en post som vi bedömer såsom synnerligen viktig, vilket
            vi sagt både offentligt och till Anders Sahlén. Min personliga
            bedömning är att det finns mycket mer att göra av den typen av
            befattningar. Det gäller ju att sprida kunskap i omvärlden, inte
            minst i USA, om vad som händer i Sverige. Med de bättre expansionsförutsättningar
            som nu finns, är det ett mycket viktigt arbete att skapa större
            intresse för investeringar. Självfallet är det ett väsentligt
            motiv för att erbjuda Anders Sahlén den här posten.
          </note>
          <note type="speaker">
            Anf. 27 ALLAN LARSSON (s):
          </note>
          <note>
            Herr talman! Jag har nu fått besked på en fråga, nämligen att
            det var regeringen och Bo Lundgren som tog initiativet. Men jag
            har inte fått reda på vilka motiv Bo Lundgren redovisade i sina
            kontakter med Anders Salhén. Det har kammaren också rätt att få
            besked om.
          </note>
          <note>
            Låt mig tillägga en fråga. Det brukar ibland sägas att man får
            ett erbjudande som inte kan refuseras, dvs. att det ligger tvång
            i erbjudandet. Om nu regeringen har det förtroende för Anders
            Sahlén som Bo Lundgren har uttalat, undrar jag om man också hade
            förtroendet att låta honom välja mellan att vara kvar på en arbetsuppgift
            som han själv ansåg utomordentligt intressant och stimulerande
            och ta det som erbjöds. Eller fanns bara den senare möjligheten
            kvar?
          </note>
          <note type="speaker">
            Anf. 28 KURT OVE JOHANSSON (s):
          </note>
          <note>
            Herr talman! Som det redan nu har framgått av den här diskussionen,
            är Allan Larssons interpellation av ett konstitutionellt intresse.
            Det hänger i hög grad samman med den fristående svenska förvaltningstraditionen.
          </note>
          <note>
            I 11 kap. 7 § i regeringsformen stadgas följande:
          </note>
          <note>
            ''Ingen myndighet, ej heller riksdagen eller kommuns beslutande
            organ, får bestämma, hur förvaltningsmyndighet skall i särskilt
            fall besluta i ärende som rör myndighetsutövning mot enskild eller
            mot kommun eller som rör tillämpning av lag.''
          </note>
          <note>
            Den här grundlagsregeln ger uttryck för principen om myndigheternas
            självständighet. Jag tror att det finns anledning att understryka
            att detta i klartext betyder, när det gäller Finansinspektionen
            där
          </note>
          <note>
            Anders Sahlén var generaldirektör, att inspektionens beslut inte
            får påverkas av ovidkommande politiska hänsyn. Jag är därför något
            förvånad över att statsrådet Bo Lundgren drar paralleller mellan
            vad som hänt i
          </note>
          <note>
            Finansinspektionen och det byte av ekonomisk talesman som gjorts
            i det socialdemokratiska partiet, något som absolut inte faller
            under regeringsformens 11 kap. 7 §.
          </note>
          <note>
            I bl.a. massmedia har det påståtts att Anders Sahlén tvingats
            lämna sin post. Det har gjorts gällande att personer med stort
            ekonomiskt inflytande, genom att kontakta regeringen, velat se
            till att undgå
          </note>
          <note>
            Finansinspektionens granskning som letts av
          </note>
          <note>
            Anders Sahlén. Jag tar i det här skedet inte ställning till vad
            som är rätt eller fel i ärendet. Men jag konstaterar att statsrådet
            Bo Lundgren, genom sina besked, i vart fall inte hittills på något
            sätt rätat ut de frågetecken som framställts i massmedia i samband
            med Anders Sahléns avgång som generaldirektör i Finansinspektionen.
          </note>
          <note>
            Klarhet i frågan kan tydligen endast nås genom att också höra
            den andra parten. Jag menar att regeringen har sig själv att skylla
            för att massmedia riktat misstanke om otillåten maktutövning från
            regeringens sida. Det är ju ingen hemlighet att statsministern,
            och inte minst Bo Lundgren själv, gick i taket över Anders Sahléns
            uttalande över vissa förhållanden i Gota bank och den person som
            regeringen först utsåg till ledare för Bankakuten.
          </note>
          <note>
            Det kan därför inte, enligt min mening, uteslutas att statsministerns,
            liksom statsrådet Bo
          </note>
          <note>
            Lundgrens, offentliga påhopp på Anders Sahlén gjorde det omöjligt
            för denne att fullgöra inspektionens uppgifter.
          </note>
          <note>
            Den debatt som hittills förts visar att de frågor som
          </note>
          <note>
            Allan Larsson ställt till statsrådet Bo Lundgren har klara konstitutionella
            aspekter. Jag utesluter därför inte att en KU-granskning, herr
            talman, kan bli följden av denna debatt.
          </note>
          <note type="speaker">
            Anf. 29 Statsrådet BO LUNDGREN (m):
          </note>
          <note>
            Herr talman! Allan Larsson säger att jag inte gav besked förrän
            senare om hur det här erbjudandet lämnades. Men det framgår av
            det skriftliga svaret att regeringen lämnade Anders Sahlén ett
            erbjudande som Anders Sahlén antog. Ett erbjudande är ett erbjudande.
            Det bygger på regeringens bedömning av vilka personer som kan
            vara lämpade för olika befattningar i statsförvaltningen. I dåvarande
            läge fanns det lediga befattningar, och i det sammanhanget gjordes
            en jämförelse för att ta till vara olika människors resurser.
            Detta är normalt, såväl i politiska partier som inom statsförvaltningen
            totalt sett. Det har ingenting specifikt med just
          </note>
          <note>
            Finansinspektionen att göra.
          </note>
          <note>
            Det är ganska självklart för de flesta, att jag eller regeringen
            aldrig skulle låta oss på något vis påverkas om det hade förekommit
            påtryckningar för att flytta en person eller för att låta en myndighet,
            i det här fallet inspektionen, minska dess aktivitet. Tvärtom!
            Av vad som inträffat, framgår det med all önskvärd tydlighet att
            det är min bestämda ambition att röja upp i vad som åstadkommits
            på grund av bl.a. de brister i ekonomisk politik som ledde fram
            till den spekulationsekonomi som så småningom resulterade i finanskris
            och bankkris.
          </note>
          <note>
            Det är därför som vi tar till så drastiska åtgärder som att väcka
            skadeståndstalan mot ledamöter i
          </note>
          <note>
            Nordbankens tidigare styrelse. Som jag sade, kommer regeringen
            tillsammans med
          </note>
          <note>
            Bankstödsnämnden, som i dagsläget har det direkta ansvaret, att
            vidta varje sådan åtgärd för att klara ut vad som åstadkommits
            och var ansvaret ligger. Det är mycket viktigt att hantera frågan
            på det viset.
          </note>
          <note>
            Låt mig dessutom tillägga: Jag kommer aldrig någonsin att kritisera
            någon enskild myndighetschef eller myndighetsanställd för deras
            inställning i sakfrågor. Däremot är det alltid bra för en regering
            att få samma entydiga besked i viss fråga. Det underlättar regeringens
            ställningstaganden.
          </note>
          <note>
            Överläggningen var härmed avslutad.
          </note>
          <note>
            5 § Svar på interpellation 1993/94:20 om en effektivare skatteindrivning
            m.m.
          </note>
          <note type="speaker">
            Anf. 30 Statsrådet BO LUNDGREN (m):
          </note>
          <note>
            Herr talman! Bakgrunden till interpellationen är att regeringen
            i årets kompletteringsproposition aviserade sin avsikt att fram
            till 1998 förstärka resurserna till skattekontrollen med omkring
            200
          </note>
          <note>
            miljoner kronor per år. Jag uttalade i det sammanhanget att regeringen
            som en första åtgärd borde kunna medge skattemyndigheterna merutgift
            budgetåret 1993/94 i storleksordningen 20
          </note>
          <note>
            miljoner kronor för särskilda insatser vad beträffar mervärdesskatt.
          </note>
          <note>
            Bruno Poromaa frågar bl.a. om den tystnad som rått sedan kompletteringspropositionen
            lades fram skall tolkas som att regeringen har gett upp den aviserade
            kampen mot den ekonomiska brottsligheten och om regeringen över
            huvud taget har för avsikt att genomföra den aviserade resursförstärkningen
            till skattemyndigheterna.
          </note>
          <note>
            Slutligen har Bruno Poromaa frågat om regeringen är beredd att
            här och nu ge skattemyndigheterna klartecken att stärka sitt arbete
            i kampen mot den ekonomiska brottsligheten.
          </note>
          <note>
            Jag vill först erinra om vad som förekom vid riksdagens behandling
            av kompletteringspropositionen. Efter att ha uttalat sitt stöd
            för den aviserade satsningen anförde finansutskottet att regeringen
            så snart som möjligt borde återkomma till riksdagen med förslag
            till förstärkning av skattekontrollen och indrivningen.
          </note>
          <note>
            Utskottet ansåg det uppenbarligen lämpligare att riksdagen fick
            ta ställning till ett sådant förslag i ett sammanhang än att regeringen
            först skulle medge merutgift för en viss åtgärd och därefter återkomma
            med ytterligare förslag.
          </note>
          <note>
            Riksdagen följde utskottet.
          </note>
          <note>
            Frågan om hur arbetet med en effektivare skattekontroll skall
            bedrivas, i vilka steg resursförstärkningen bör ske m.m., har
            därefter behandlats i Riksskatteverkets anslagsframställning för
            budgetåret 1994/95.
          </note>
          <note>
            Jag kan försäkra Bruno Poromaa att regeringen inte alls har för
            avsikt att backa från de planer som aviserades i kompletteringspropositionen.
            Frågan bereds nu vidare, och avsikten är att i januari lägga fram
            dels förslag till resurstillskott för åtgärder
          </note>
          <note>
            1993/94 på tilläggsbudget, dels förslag i budgetpropositionen
            om hur stora insatser som skall göras 1994/95 och vilken inriktning
            dessa skall ha. Detta är det vanliga sättet att hantera resursfrågor
            och uppenbarligen också det sätt som riksdagen har ansett vara
            att föredra.
          </note>
          <note>
            Med detta har jag också besvarat den sista frågan som Bruno Poromaa
            har ställt i interpellationen.
          </note>
          <note type="speaker">
            Anf. 31 BRUNO POROMAA (s):
          </note>
          <note>
            Herr talman! Jag skall be att få tacka statsrådet Bo
          </note>
          <note>
            Lundgren för svaren på de tre frågor jag har ställt i min interpellation
            om en effektivare skatteindrivning som ett led i kampen mot den
            ekonomiska brottsligheten.
          </note>
          <note>
            Idén till interpellationen föddes på en taxiresa från
          </note>
          <note>
            Arlanda hit till riksdagen för några veckor sedan.
          </note>
          <note>
            Det är alltför ofta som vi riksdagsledamöter får frågor från
            taxiförare vilka åtgärder vi har för avsikt att vidta för att
            stävja allt det skatteundandragande och andra misshälligheter
            som vissa, mindre seriösa taxiföretag sysslar med. Jag är inte
            den ende som har fått sådana frågor. Jag har hört mig för bland
            mina kolleger, och även de har mötts av samma frågeställningar.
          </note>
          <note>
            En taxiförare sade vid ett tillfälle till mig, att om ingenting
            görs med det snaraste kommer situationen inom ett år att vara
            den att det inte finns ett enda seriöst taxiföretag kvar i
          </note>
          <note>
            Stockholmsområdet.
          </note>
          <note>
            Det är synnerligen allvarligt om skattefusk skall bli ett konkurrensmedel.
            Taxinäringen är inte den enda bransch där man befarar samma utveckling.
          </note>
          <note>
            Situationen ter sig minst lika allvarlig inom andra näringar,
            som restaurangverksamheten och byggverksamheten. Jag är övertygad
            om att statsrådet är väl medveten om situationen, men vad jag
            -- och många med mig -- inte kan förstå är varför regeringen inte
            vidtar åtgärder innan den redan nu alarmerande situationen blir
            än värre.
          </note>
          <note>
            Den här typen av brottslighet växer i rasande takt, och det var
            därför med stor tillfredsställelse som många noterade regeringens
            förslag i kompletteringspropositionen om att åtgärder bör vidtas
            för att inte en betydande omsättning ostörd skall kunna äga rum
            utan att skatter och avgifter som statsmakten beslutat om tas
            ut.
          </note>
          <note>
            Sedan dess har det varit märkbart tyst från regeringen om resursförstärkningar
            till skattemyndigheten. Inte ett endaste ord har sagts i den riktningen.
            Många med mig har börjat misstänka att regeringen inte vill kännas
            vid sina utfästelser i kompletteringspropositionen.
          </note>
          <note>
            Jag lyssnade med stort intresse på regeringsförklaringen vid
            riksdagens öppnande, där statsministern snuddade förbi den här
            viktiga frågan med orden: Insatserna mot ekonomisk brottslighet
            förstärks.
          </note>
          <note>
            Vi ledamöter i skatteutskottet gjorde vårt årliga besök hos Riksskatteverket
            den 21 oktober. Vid det tillfället lovprisade verkets generaldirektör
          </note>
          <note>
            Lindbeckkommissionens besked som utomordentligt bra, och han
            hävdade bestämt att ytterligare satsningar på det här området
            skulle ge tiofalt igen. Men så sade han: Vi har inte sett till
            de pengar som har utlovats, och vi vågar inte trycka på knappen
            innan vi har fått pengarna. Med det menade han att de inte kunde
            börja nyanställa och utbilda personal förrän regeringen hade gett
            klartecken.
          </note>
          <note>
            Statsrådet säger i sitt svar till mig att han även har besvarat
            den sista frågan, men det svaret är inte till fyllest. Jag vill
            därför gärna upprepa frågan: Är regeringen beredd att här och
            nu ge skattemyndigheterna klartecken att, utifrån de utlovade
            resursförstärkningarna, stärka sitt arbete i kampen mot den ekonomiska
            brottsligheten? Om jag får ett entydigt ja som svar på frågan,
            innebär det att Riksskatteverkets ledning därmed kan trycka på
            den omtalade knappen och börja sitt arbete med bl.a. nyrekryteringar
            och utbildningar?
          </note>
          <note type="speaker">
            Anf. 32 LARS-ERIK LÖVDÉN (s):
          </note>
          <note>
            Herr talman! Jag skall också be att få tacka skatteministern
            för svaret.
          </note>
          <note>
            Det står nu fullständigt klart att regeringens politik mot den
            ekonomiska brottsligheten har präglats av väldigt stor passivitet.
            Redan i januari 1992
          </note>
          <note>
            redovisade riksåklagaren och rikspolischefen, på uppdrag av den
            socialdemokratiska regeringen, ett program mot den ekonomiska
            brottsligheten.
          </note>
          <note>
            Rikspolisstyrelsen och riksåklagaren har sedan vid upprepade
            tillfällen fört fram propåer om ökade insatser, och det har också
            Riksskatteverket gjort.
          </note>
          <note>
            Justitieministern och skatteministern stod här i kammaren för
            ungefär ett år sedan, under en särskild informationsstund, och
            utlovade krafttag mot den ekonomiska brottsligheten.
          </note>
          <note>
            Lindbeckkommissionen har tagit upp problemet med den ekonomiska
            brottsligheten som ett stort problem i samhällsekonomin.
          </note>
          <note>
            Men regeringen har i stort sett inte gjort någonting.
          </note>
          <note>
            Det har varit en passivitet, som nu också tar sig sådana uttryck
            som att myndighetschefer betraktar situationen som löjeväckande.
            När riksåklagaren går ut och säger att situationen när det gäller
            möjligheterna att bekämpa den ekonomiska brottsligheten är löjeväckande,
            är ju läget utomordentligt allvarligt.
          </note>
          <note>
            Den ekonomiska brottsligheten ökar nu i oroväckande takt. Det
            finns olika förklaringar till det, men kvar står faktum att vi
            har en väldig tillströmning av antalet anmälningar om ekonomisk
            brottslighet till polisens ekorotlar. Bara i år räknar man inom
            Stockholmspolisen med en 70-procentig ökning av antalet anmälningar
            om ekonomisk brottslighet till ekoroteln.
          </note>
          <note>
            Samtidigt är tendensen att antalet lagföringar av personer minskar,
            som en följd av att brottsligheten blir mer och mer komplicerad
            och svårutredd.
          </note>
          <note>
            I går stod det att läsa i tidningarna om en byggkrasch i Göteborg,
            Avenas miljardkrasch.
          </note>
          <note>
            Chefsåklagaren säger: ''Ärendet har lottats. Det innebär att
            en åklagare kan börja titta på det om något år. -- -- --. Vi har
            bett om förstärkning i stort sett varje dag i två tre år nu --
            -- --. Men det händer ingenting.''
          </note>
          <note>
            Jag menar att det är utomordentligt anmärkningsvärt att regeringen
            visar sådan passivitet när det gäller den ekonomiska brottsligheten
            och skattebrottsligheten. Det är nu dags för regeringen att gå
            till offensiv.
          </note>
          <note>
            Jag har ställt frågor till justitieministern om det här vid flera
            tillfällen, men hon har då förklarat -- som ett skäl till att
            inte några kraftfulla åtgärder vidtas --
          </note>
          <note>
            att man lider resursbrist, att man har ekonomiska svårigheter,
            att det är svårt att sätta in nya resurser eftersom det är tomt
            i statskassan.
          </note>
          <note>
            Jag skulle vilja ställa en fråga till skatteministern, som kanske
            har ett annat perspektiv på det här:
          </note>
          <note>
            Tror inte skatteministern att vi genom en mycket kraftfull satsning
            på både skattekontroll, åklagare och polis kan få in betydligt
            mer av skattepengar än vad den satsningen skulle kosta för samhällsekonomin
            och statsbudgeten?
          </note>
          <note>
            Den andra frågan jag vill ställa är: Kommer regeringen nu i budgetpropositionen
            att redovisa ett konkret åtgärdsprogram, som innefattar både ekonomiska
            tillskott och personaltillskott till såväl skatteförvaltning som
            polis och åklagare, för att få bukt med de värsta avarterna av
            den ekonomiska brottsligheten?
          </note>
          <note type="speaker">
            Anf. 33 BO LUNDGREN (m):
          </note>
          <note>
            Fru talman! Lars-Erik Lövdéns inhopp i debatten är ganska intressant.
            Det ger mig anledning att fråga honom hur han kunde acceptera
            att hans parti, vid krisuppgörelsen mellan oss och socialdemokraterna
            för ett år sedan, som oavvisligt krav ställde att resurserna till
            Polisen skulle dras in med -- om jag inte missminner mig -- 500
            miljoner kronor. Det var ett krav från Socialdemokraterna som
            skapade väldigt många av de problem vi har i dag. Det ansvaret
            faller tungt inte minst på Lars-
          </note>
          <note>
            Erik Lövdén, och hans roll här i riksdagen.
          </note>
          <note>
            Jag tycker självfallet att det är mycket allvarligt med det som
            inträffar vad gäller såväl skattteflykt som skattebrott och ekonomisk
            brottslighet i stort.
          </note>
          <note>
            Jag tror att vi kan vara överens om att det inte finns några
            delade meningar i det avseendet. Det som är problematiskt är att
            vi för närvarande har en miljö där en hel del brott upptäcks eller
            har upptäckts, och kommer in i systemet i en större mängd än vad
            vi har varit vana vid. Den finansiella sektorn som jag har att
            hantera har, om vi uttrycker det milt, varit utsatt för kraftiga
            påfrestningar som har gjort att ett antal personer har sett möjligheter
            att utnyttja situationen för att begå brott. Mycket återstår säkert
            att ta reda på. Det är också någonting som vi ägnar oss åt, vilket
            såväl Lars-
          </note>
          <note>
            Erik Lövdén som Bruno Poromaa väl känner till.
          </note>
          <note>
            Det hade naturligtvis varit mycket bättre om Lars-
          </note>
          <note>
            Erik Lövdéns parti hade fört en så pass stram ekonomisk politik
            att vi inte hade fått den enorma finanskrasch som vi fick efter
            1980-talets spekulationsekonomi. Det är i många avseenden svårt
            för vilket samhällsmaskineri som helst att kunna hantera en så
            stor omfattning av problem som den vi nu har, inte minst vad gäller
            den ekonomiska brottsligheten. Det vi upplever för närvarande
            är någonting som sannolikt är större till omfattning än de finansiella
            kriser vi hade i Sverige för 70 år sedan. Detta försätter naturligtvis
            myndigheter och andra i en mycket besvärlig situation. Det skulle
            som sagt vara intressant att veta hur Lars-Erik Lövdén kan motivera
            ett så starkt krav på indragning.
          </note>
          <note>
            Vad gäller resurserna för skatteindrivning är Bruno
          </note>
          <note>
            Poromaa och jag helt överens. Det program som har lagts fram
            gäller självfallet, och vi kommer att se till att det också genomförs.
            Det är helt klart.
          </note>
          <note>
            Jag vet också vilka problem som finns vad gäller taxinäringen.
            Det är möjligt att den förra regeringen, när den genomförde taxiavregleringen
            och avregleringen av kreditmarknaden, skulle ha funderat över
            om tillsynen och regelsystemet skulle ha varit något annorlunda.
            Varje avreglering leder till positiva effekter, samtidigt som
            det kan finnas övergångsproblem. Men det kan vi lämna åt sidan.
          </note>
          <note>
            Bruno Poromaa säger att Riksskatteverkets generaldirektör har
            sagt: ''Vi har inte sett till de pengar som utlovats.'' Om generaldirektören
            tycker det och diskuterar det med skatteutskottet är det ganska
            anmärkningsvärt att han inte har haft kontakt med mig och sagt
            samma sak. Det vore rimligt att Riksskatteverkets generaldirektör
            tar kontakt med det ansvariga statsrådet om han känner att det
            finns problem i det här avseendet, men så har inte skett. Därför
            förutsätter jag att skattemyndigheterna väl kan göra förberedningar
            för det program som kommer att genomföras på det sätt som riksdagen
            har beslutat, efter regeringens förslag.
          </note>
          <note type="speaker">
            Anf. 34 LARS HEDFORS (s):
          </note>
          <note>
            Fru talman! Jag har med stort intresse lyssnat på den här debatten,
            och jag noterar att Bo Lundgren hänger upp sitt svar på att man
            i finansutskottets yttrande till kompletteringspropositionen har
            skrivit att man förutsätter att regeringen kommer tillbaka till
            riksdagen med förslag så snart som möjligt. Det tolkar uppenbarligen
            Bo Lundgren på det viset att man kan komma med förslaget i det
            kommande årets budgetproposition, dvs. 1994/95.
          </note>
          <note>
            Det kan då möjligen i bästa fall få effekt någon gång
          </note>
          <note>
            1995. Jag frågar då Bo Lundgren om detta är vad som menas med
            ''så snart som möjligt''?
          </note>
          <note>
            Om man nu hade velat leva upp till kravet på ''så snart som möjligt'',
            hade det då inte varit bättre att man hade lagt fram en särproposition
            t.ex. under hösten? På det viset hade man kunnat fatta ett beslut
            som hade trätt i kraft under sommaren. Men det har man uppenbarligen
            inte velat göra. Jag undrar: Vill man verkligen inte göra detta
            så fort som möjligt? Man har alltså försenat frågan i en situation
            då seriös näringsverksamhet, inte minst de småföretag som vi alla
            säger oss värna om, i många fall går på knäna, direkt orsakat
            av konkurrens från oseriösa näringsidkare.
          </note>
          <note>
            Moderata samlingspartiet har åtskilliga gånger sagt att man vill
            stödja småföretagsamheten. Men på detta viset motverkar man småföretagsamheten.
          </note>
          <note type="speaker">
            Anf. 35 LARS-ERIK LÖVDÉN (s):
          </note>
          <note>
            Fru talman! Jag skall gärna svara på Bo Lundgrens fråga om Polisen.
            Jag begär inte att han skall ha läst justitieutskottets betänkande
            och tagit del av de små öveväganden som låg till grund för besparingen
            på 500 miljoner kronor. Denna besparing skall tas ut genom organisationsförändringar
            och en hårdhänt administrativ rationalisering inom polisväsendet.
            Denna besparing är fullt möjlig att uppnå utan att det går ut
            över den direkta polisverksamheten. Det visar exemplet Stockholm,
            där besparingen uppgår till 160 miljoner enligt det förslag som
            nu ligger. Ändå får man ut mer av direkt polisverksamhet på fältet.
            Jag begär inte, som sagt, att skatteministern skall vara närmare
            insatt i polisfrågor, men så här är alltså läget.
          </note>
          <note>
            Besparingen om 500 miljoner kronor har inte ett dugg med satsningen
            på bekämpning av ekonomisk brottslighet att göra.
          </note>
          <note>
            De övriga frågor som jag ställde svarade inte Bo
          </note>
          <note>
            Lundgren på. Jag försökte att få Bo Lundgren med på ett resonemang
            om att ökade insatser mot den ekonomiska brottsligheten och skattebrottsligheten
            är lönsamma ur ett samhällsperspektiv, både rent statsbudgetmässigt
            och när det gäller att få samhällsekonomin -- och framför allt
            marknadsekonomin -- att fungera på ett bra sätt. Då är åtgärder
            mot den ekonomiska brottsligheten och skattebrottsligheten av
            stor betydelse. Jag skulle vilja fråga skatteministern ytterligare
            en gång: Anser inte skatteministern att en kraftfull satsning
            mot den ekonomiska brottsligheten leder till sådana merintäkter
            för samhället som motiverar denna satsning?
          </note>
          <note>
            Jag ställde en annan fråga som jag inte fick något svar på: Kommer
            regeringen verkligen i budgetpropositionen att presentera ett
            sammanhållet program mot den ekonomiska brottsligheten? Det räcker
            inte med att vidta åtgärder i form av ökad skattekontroll. Det
            måste till satsningar såväl på åklagare som på polis och skatterevision.
            Förmodligen måste det också till en rad lagskärpningar.
          </note>
          <note>
            Som torde vara bekant presenterade vi från socialdemokraterna
            en motion som innefattar en ny organisation för ekobrottsbekämpningen
            -- 100
          </note>
          <note>
            miljoner i form av resursförstärkningar -- och förslag till lagändringar
            som skulle öka samhällets möjligheter att komma åt den ekonomiska
            brottsligheten.
          </note>
          <note>
            Jag förstår inte att regeringen är så passiv, när man borde ha
            klart för sig att man har oppositionens fulla stöd för en kraftfull
            politik på det här området.
          </note>
          <note type="speaker">
            Anf. 36 BRUNO POROMAA (s):
          </note>
          <note>
            Fru talman! Statsrådet var väldigt ordrik i sitt svar.
          </note>
          <note>
            Men han redovisade ingenting konkret om skyndsamma åtgärder som
            han är beredd att vidta för att råda bot på situationen.
          </note>
          <note>
            Statsrådet sade att verkets generaldirektör inte hade varit i
            kontakt med honom. Jag tänker ställa en motfråga. Varför är inte
            det ansvariga statsrådet någon gång i kontakt med verkets generaldirektör
            om situationen? Jag har många gånger tänkt mig att statsrådet
            Bo Lundgren borde ta intryck av en av sina partikolleger i regeringen,
            nämligen av försvarsminister Anders Björck. Han hävdar i alla
            lägen sin domäns intressen -- och det med god framgång -- genom
            att kräva mer resurser till försvaret. Samhällsekonomiskt är det
            mycket dåligt att anslå mer pengar till försvaret, därför att
            det inte ger ett endaste öre tillbaka.
          </note>
          <note>
            Tänk om statsrådet Bo Lundgren lika ihärdigt hävdade sin domän
            och sitt intresse genom att kräva mer resurser till skatteförvaltningen.
            Då skulle det ge flerdubbelt tillbaka i det alltmer hårdnande
            ekonomiska läget.
          </note>
          <note>
            Jag vill än en gång fråga om man skall tolka statsrådets svar
            så, att Riksskatteverket nu skall trycka på knappen för att börja
            sitt förberedande arbete i kampen mot den ekonomiska brottsligheten
            genom nyanställningar och utbildning av personal. Tiden hastar.
            Varenda dag är dyrbar i det här sammanhanget.
          </note>
          <note type="speaker">
            Anf. 37 Statsrådet BO LUNDGREN (m):
          </note>
          <note>
            Fru talman! Vad gäller Bruno Poromaas fråga avser vi i regeringen
            att fullfölja det som har aviserats.
          </note>
          <note>
            Såvitt jag vet finns det inte möjlighet för mig att ge några
            som helst direktiv till myndigheterna för hur de skall bära sig
            åt för att utföra sitt arbete. Det vore ministerstyre, och det
            vill jag självfallet inte ägna mig åt, varken på detta eller andra
            områden.
          </note>
          <note>
            Det är klart att jag och mina tjänstemän har kontakt med generaldirektören
            vid
          </note>
          <note>
            Riksskatteverket. Jag har ett ganska stort ansvarsområde, vilket
            innebär att jag inte kan hålla kontakt daligen eller varje vecka.
            Men om generaldirektören vid Riksskatteverket, när han vet vad
            som händer, ser det som ett problem att man på Riksskatteverket
            inte har sett till de pengar som har utlovats, är det anmärkningsvärt
            att han inte tar kontakt med mig. Det finns anledning att diskutera
            den frågan närmare, därför att den kontakten måste ju finnas.
          </note>
          <note>
            Vad gäller Lars-Erik Lövdéns resonemang kan man inte komma ifrån
            det faktum att om man väljer att ta 500 miljoner kronor från en
            sektor, så minskar den sektorns möjlighet att göra insatser, oavsett
            hur man prioriterar. Detta är en självklarhet. Om man skall klara
            de 500 miljonerna genom en viss åtgärd, kan ju denna åtgärd inte
            användas för att få fram medel genom omprioriteringar för att
            bekämpa ekonomisk brottslighet. Eftersom interpellationsdebatten
            gäller skattefrågorna tror jag att Lars-Erik Lövdén har viss förståelse
            för att jag som statsråd och anvarig för dessa frågor inte kan
            gå in på detaljerna vad gäller polis- och åklagarväsendet. Denna
            frågeställning får Lars-
          </note>
          <note>
            Erik Lövdén ta upp med justitieministern, eller möjligen i en
            interpellation till mig om jag får tillfälle att först diskutera
            frågan i detalj.
          </note>
          <note>
            Jag delar Lars-Erik Lövdéns uppfattning med ett enda tillägg.
            Självfallet är det lönsamt med ökade, välövervägda insatser för
            att bekämpa ekonomisk brottslighet. Men en trång sektor är exempelvis
            utbildning och kompetens. Detta är Lars-Erik
          </note>
          <note>
            Lövdén säkert ganska väl medveten om, liksom jag är medveten
            om det när det gäller finanssektorn.
          </note>
          <note>
            Allra sist, fru talman: Lars Hedfors är en hedersman som jag
            tycker om att debattera med.
          </note>
          <note>
            Jag tycker inte om att behöva säga till Lars
          </note>
          <note>
            Hedfors: Läs svaret! Lars Hedfors frågar om vi skall avvakta
            budgetpropositionen. Nej, det står i budgetpropositionen att medel
            kommer att anvisas i tilläggsbudget 1 för innevarande budgetår.
            Detta är också den teknik som normalt används.
          </note>
          <note type="speaker">
            Anf. 38 BRUNO POROMAA (s):
          </note>
          <note>
            Fru talman! Menar statsrådet att en myndighet kan påbörja ett
            arbete i storleksordningen 200 miljoner kronor utan att ha regeringens
            eller riksdagens medgivande? Jag kan inte förstå varför inte regeringen
            genom statsrådet Bo Lundgren kan ge
          </note>
          <note>
            Riksskatteverket klartecken att påbörja detta arbete, trots att
            inte något riksdagsbeslut föreligger. Det finns en bred uppslutning
            i den här kammaren för att extraordinära insatser skall vidtas
            på detta område. Jag noterar att ni inte ens behöver vänta på
            att få nydemokraternas välsignelse för att få majoritet, därför
            att ni redan tidigare har haft majoritet i den här frågan. Men
            nu noterar jag att t.o.m. nydemokraterna i sin motion om inriktningen
            av den ekonomiska politiken talar om en krigsförklaring mot den
            svarta marknaden.
          </note>
          <note>
            Därför vill jag än en gång rekommendera statsrådet
          </note>
          <note>
            Bo Lundgren att klart och tydligt härifrån riksdagens talarstol
            säga att Riksskatteverket omgående bör påbörja arbetet med att
            bekämpa den ekonomiska brottsligheten.
          </note>
          <note type="speaker">
            Anf. 39 Statsrådet BO LUNDGREN (m):
          </note>
          <note>
            Fru talman! Bruno Poromaa säger själv att
          </note>
          <note>
            Riksskatteverket inte kan påbörja arbetet förrän regeringen och
            riksdagen har gett sitt medgivande.
          </note>
          <note>
            Jag antar i alla fall att Bruno Poromaa menar så, och då kan
            ju inte jag som enskilt statsråd ge detta medgivande. Det jag
            kan säga är att regeringen på sätt som jag har redovisat kommer
            att fullfölja förslaget i kompletteringspropositionen.
          </note>
          <note>
            Överläggningen var härmed avslutad.
          </note>
          <note>
            Ajournering
          </note>
          <note>
            På förslag av talmannen beslöt kammaren kl. 14.15
          </note>
          <note>
            att ajournera förhandlingarna till kl. 14.30 då den muntliga
            frågestunden skulle börja.
          </note>
          <note>
            Återupptagna förhandlingar
          </note>
          <note>
            Förhandlingarna återupptogs kl. 14.30.
          </note>
          <note>
            6 § Muntliga frågor till regeringen
          </note>
          <note type="speaker">
            Anf. 40 TALMANNEN:
          </note>
          <note>
            Det blir nu muntliga frågor till regeringen. Jag hälsar kulturminister
            Birgit Friggebo, justitieminister Gun Hellsvik, försvarsminister
          </note>
          <note>
            Anders Björck, kommunikationsminister Mats
          </note>
          <note>
            Odell och statsrådet Bo Lundgren välkomna.
          </note>
          <note>
            Statsministerns närvaro vid den muntliga frågestunden, m.m.
          </note>
          <note type="speaker">
            Anf. 41 JAN BERGQVIST (s):
          </note>
          <note>
            Fru talman! Jag har en fråga till justitieministern.
          </note>
          <note>
            Regeringen uppträder alltmer utmanande mot riksdagen. Ni struntar
            i propositionstider och överenskommelser med riksdagen. Ni gör
            inte beredningar och konsekvensanalyser som riksdagen har beställt.
            Många propositioner är av urusel kvalitet.
          </note>
          <note>
            I stället missbrukar regeringen statens informationsapparat.
            T.ex. Gun Hellsvik själv ger på skattebetalarnas bekostnad ut
            en grovt vilseledande propagandabroschyr om kriminalpolitiken.
          </note>
          <note>
            Jag vill ställa en fråga till Gun Hellsvik med anledning av att
            vi just nu ser ytterligare ett exempel på regeringens nonchalans
            mot riksdagen.
          </note>
          <note>
            Det är inte ett av de värsta exemplen, men i alla fall ett i
            en mycket lång rad.
          </note>
          <note>
            Jag undrar: Hur kommer det sig, Gun Hellsvik, att regeringen
            bryter mot överenskommelsen med riksdagen om att statsministern
            eller vice statsministern skall vara närvarande vid den muntliga
            frågestunden?
          </note>
          <note>
            Anf. 42 Justitieminister GUN HELLSVIK
          </note>
          <note>
            (m):
          </note>
          <note>
            Fru talman! Jan Bergqvists första anklagelse är allvarlig, nämligen
            att vi från regeringens sida skulle strunta i de regler som gäller
            för vårt arbete och för riksdagen. Det bekymrar mig. Om det finns
            konkreta bevis för detta, välkomnar jag ett sådant underlag. Vi
            tar mycket allvarligt på den arbetsordning som gäller för vår
            del.
          </note>
          <note>
            Självklart kan vi göra fel. Men i så fall är det bra om vi får
            det konkreta underlaget för de fel som vi begår, och då skall
            vi göra allt för att rätta till det hela.
          </note>
          <note>
            Jag tycker inte att det finns något skäl att kommentera påståendet
            att vi skulle ge ut en felaktig propagandabroschyr. Det påståendet
            får stå för Jan Bergqvist.
          </note>
          <note>
            Slutligen när det gäller frågan om statsministern och vice statsministern
            vågar jag nog påstå att vår statsminister, trots de krav som både
            riksdag och regering kan ställa på statsministern i dennes internationella
            kontaktarbete -- och dessa krav bör ställas -- har visat att han
            högprioriterar det arbete som bedrivs i riksdagen.
          </note>
          <note>
            I dag befinner sig vår statsminister i Strasbourg. Vår vice statsminister
            befinner sig i USA. Det finns klart skäl för deras utlandsresor.
            Jag tycker att det är mycket småaktigt att komma med insinuationer
            -- jag kan inte uppfatta detta som någonting annat -- om att statsministern
            och vice statsministern inte skulle prioritera riksdagsarbetet.
            Jag tror att var och en som öppet följer hur de arbetar också
            ser att de prioriterar detta arbete.
          </note>
          <note type="speaker">
            Anf. 43 JAN BERGQVIST (s):
          </note>
          <note>
            Fru talman! Jag börjar med det sista. Man kan undra hur det kommer
            sig att regeringen inte tagit kontakt med riksdagen för att informera
            om att statsministern och vice statsministern hade problem att
            närvara i dag och för att diskutera om man kunde hitta någon annan
            tid i stället för den här tiden, som är fastställd sedan månader
            tillbaka.
          </note>
          <note>
            Hade det varit fel om regeringen hade hört sig för hos talmannen
            om möjligheterna att hitta en annan lösning?
          </note>
          <note>
            Jag överlämnar gärna det material som Gun
          </note>
          <note>
            Hellsvik efterlyser, för jag har ett sådant material.
          </note>
          <note>
            Sedan undrar jag: Kan justitieministern verkligen stå för formuleringen
            i den här eländiga propagandabroschyren på skattebetalarnas bekostnad?
            Man säger: Tidigare saknades effektiva ingripanden mot unga brottslingar.
          </note>
          <note>
            Det skulle alltså betyda att effektiva ingripanden saknades helt
            och hållet.
          </note>
          <note>
            Anf. 44 Justitieminister GUN HELLSVIK
          </note>
          <note>
            (m):
          </note>
          <note>
            Fru talman! På frågan om vilka diskussioner som har varit mellan
            statsministern och talmannen kan jag inte ge något svar. Men jag
            skall självklart framföra den synpunkten.
          </note>
          <note>
            När det gäller den andra frågan, om jag kan stå för att vi i
            Sverige tidigare har saknat effektiva metoder för att ingripa
            mot ungdomsbrottslighet, är svaret:
          </note>
          <note>
            Ja.
          </note>
          <note type="speaker">
            Anf. 45 JAN BERGQVIST (s):
          </note>
          <note>
            Fru talman! Vad Gun Hellsvik påstår är att det över huvud taget
            inte har förekommit ett enda effektivt ingripande mot någon ungdomsbrottsling.
            Det är precis vad som står i den här broschyren.
          </note>
          <note>
            Vet inte Gun Hellsvik om att många unga brottslingar faktiskt
            lyckligen har återanpassats i samhället?
          </note>
          <note>
            Anf. 46 Justitieminister GUN HELLSVIK
          </note>
          <note>
            (m):
          </note>
          <note>
            Fru talman! Ja, tack och lov så klarar sig de flesta unga som
            gör sig skyldiga till snedsteg väl i framtiden. Självklart beror
            det ofta på det engagemang som finns bland dem som arbetar inom
            kriminalvården. Men jag vidhåller att vi har saknat effektiva
            redskap för ingripanden.
          </note>
          <note>
            Jag vet att många av dem som i dag för trettonde eller fjortonde
            gången sitter på våra fängelser instämmer i detta mitt uttalande.
          </note>
          <note>
            Säkerheten vid statens konstmuseer
          </note>
          <note type="speaker">
            Anf. 47 ÅKE GUSTAVSSON (s):
          </note>
          <note>
            Fru talman! Natten till måndagen inträffade den största konstkuppen
            någonsin i Sverige. Tavlor för ungefär 500 miljoner kronor stals.
          </note>
          <note>
            I en skrivelse till kulturministern av den 23 oktober
          </note>
          <note>
            1991 säger ledningen för Statens konstmuseer att man måste ha
            resurser så att bevakningen kan hållas på rimlig nivå i förhållande
            till de oskattbara värden som finns bl.a. just på Moderna museet.
          </note>
          <note>
            Sedan dess har riksdagen, efter en socialdemokratisk motion,
            beslutat att uppdra åt regeringen att pröva möjligheten att använda
            sig av vapenfria bl.a. för övervakningen av museerna.
          </note>
          <note>
            Man har fått en rambudget, och regeringen och riksdagen har släppt
            en del av de generella besparingskraven. Trots detta inträffar
            den här för den svenska nationen mycket allvarliga stölden av
            en del av vårt kulturarv.
          </note>
          <note>
            Jag riktar naturligtvis min fråga till kulturministern:
          </note>
          <note>
            Anser kulturministern att hon har något ansvar för att säkerheten
            på statens konstmuseer förbättras; i anledning av det som inträffat
            under de senaste dagarna?
          </note>
          <note>
            Anf. 48 Kulturminister BIRGIT FRIGGEBO
          </note>
          <note>
            (fp):
          </note>
          <note>
            Fru talman! Skrivelsen från oktober 1991 -- alltså precis när
            regeringen hade tillträtt -- har lett till att den här regeringen
            har föreslagit riksdagen att avskriva halva den skuld som museerna
            hade för bevakningen och som den förra regeringen hade lagt på
            museerna, som alltså skulle spara för framtiden i sina budgetar
            för att kunna betala tillbaka den här gamla bevakningsskulden.
          </note>
          <note>
            Vi har avskrivit halva den skulden. Dessutom har vi förlängt
            återbetalningstiden för det som är kvar.
          </note>
          <note>
            Vidare har vi gett Statens kulturråd uppdraget att se till att
            det blir en effektivare upphandling när det gäller bevakningen,
            så att man kan få mer bevakning för pengarna. Vi har också beslutat
            att ett nytt museum skall byggas.
          </note>
          <note>
            Uppdraget från riksdagen att se om värnpliktiga kan användas
            ingår i Värnpliktsutredningen, och den frågan bereds för närvarande
            i
          </note>
          <note>
            Försvarsdepartementet.
          </note>
          <note>
            Självfallet har denna regering och riksdagen sammantaget ett
            totalansvar för att säkerheten på museerna är god. Det ingår också
            i direktiven till den museiutredning som denna regering har tillsatt
            för att man skall se till att resurserna används på ett mer effektivt
            sätt att titta på denna fråga.
          </note>
          <note>
            Får jag därtill lägga, fru talman, att det naturligtvis är en
            stor förlust för Sverige att detta har hänt. Det är nu i första
            hand polisens uppgift att se till att vi får tillbaka tavlorna
            och att brottslingarna straffas.
          </note>
          <note>
            Vi har ett gammalt larmsystem i Moderna museet.
          </note>
          <note>
            Man hade begärt pengar på den gamla regeringens tid. Man fick
            pengar från Kulturrådet som
          </note>
          <note>
            Kulturrådet sedan tog tillbaka med motiveringen att det skulle
            byggas ett nytt museum. De pengarna lämnades i stället till andra
            museer för säkerhetsåtgärder.
          </note>
          <note type="speaker">
            Anf. 49 ÅKE GUSTAVSSON (s):
          </note>
          <note>
            Fru talman! Min fråga till kulturministern var alltså: Har kulturministern
            något ansvar för att säkerheten nu förbättras?
          </note>
          <note>
            Då hänvisar kulturministern till vad som tidigare har gjorts.
            Frågan om de vapenfria gick dessutom till Pliktutredningen, som
            lämnade sitt betänkande i december förra året. Dessa frågor ligger
            alltså på regeringens bord, och regeringen har inte vidtagit någon
            åtgärd. Därför kvarstår min fråga.
          </note>
          <note>
            Det handlar ju om nuläget. Vi behöver inte riva i det som har
            varit. Det finns kanske skäl att i andra sammanhang återkomma
            till det, men tänker regeringen nu vidta några åtgärder för att
            förbättra säkerheten? Jag ser det som helt centralt att man snabbt
            och med stor beslutsamhet tar sig an säkerheten. Jag antar att
            kulturministern inte hade en aning om att bristerna i säkerheten
            var så stora.
          </note>
          <note>
            När man då inser detta bör man handla omedelbart.
          </note>
          <note>
            Anf. 50 Kulturminister BIRGIT FRIGGEBO
          </note>
          <note>
            (fp):
          </note>
          <note>
            Fru talman! Det jag redovisade var att vi redan har vidtagit
            åtgärder för att komma åt brister, t.ex. ett uppdrag till Statens
            kulturråd att se till att man samordnar upphandlingen. De har
            för avsikt att redovisa det ärendet ganska snart för regeringen.
          </note>
          <note>
            Riksdagens beställning att titta på möjligheten att använda värnpliktiga
            -- vilket man kan vara mycket tveksam till, därför att säkerhetsfrågor
            är ett mycket professionellt arbete, och det gäller att inte sprida
            säkerhetsuppgifter i alltför stora kretsar --
          </note>
          <note>
            ingick i Pliktutredningen. Den frågan bereds för närvarande på
            Försvarsdepartementet.
          </note>
          <note>
            Utredningen har varit ute på remiss.
          </note>
          <note>
            Vi har beslutat att bygga ett nytt museum. En av bakgrunderna
            är säkerheten, men det handlar också om miljön över huvud taget
            för de mycket värdefulla skatter som vi har i Moderna museet.
          </note>
          <note>
            Dessutom har vi tillsatt Museiutredningen, där en av uppgifterna
            är att se över hur man på ett bättre sätt kan samordna och effektivt
            använda resurserna i de många museer vi har. Det har också betydelse
            för säkerheten. Det betyder att många saker som berör säkerhetsfrågorna
            i våra museer är på gång.
          </note>
          <note>
            De kommer först upp på regeringens bord och sedermera också i
            riksdagen.
          </note>
          <note>
            Flygförbindelserna till det inre Norrland
          </note>
          <note type="speaker">
            Anf. 51 ELVING ANDERSSON (c):
          </note>
          <note>
            Fru talman! Jag vill ställa en fråga till kommunikationsminister
            Mats Odell.
          </note>
          <note>
            SAS aviserade i går att man överväger att dra in ett antal flyglinjer
            för att förbättra sin lönsamhet. En av de linjer som nämndes i
            ett TT-telegram gick till
          </note>
          <note>
            Gällivare. Detta föranleder mig att ställa en fråga i ett litet
            större perspektiv. En bra flygverksamhet behöver upprätthållas
            på ett antal orter där det är regionalpolitiskt viktigt att man
            har bra flygförbindelser. Det gäller framför allt Norrlands inland.
          </note>
          <note>
            Jag skulle vilja fråga: Vad finns det för beredskap eller för
            planer inom
          </note>
          <note>
            Kommunikationsdepartementet och regeringen för att tillse att
            man upprätthåller en bra standard på de här flyglinjerna?
          </note>
          <note type="speaker">
            Anf. 52 Kommunikationsminister MATS ODELL (kds):
          </note>
          <note>
            Fru talman! Sommaren 1992 avreglerades det svenska inrikesflyget.
            Det har inneburit att priserna i genomsnitt har sjunkit mellan
            10 % och 40 %.
          </note>
          <note>
            Samtidigt råder inget tvivel om att vissa regioner har drabbats
            av detta. Dit hör inre Norrland.
          </note>
          <note>
            Staten har genom ett riksdagsbeslut tagit på sig ett stort ansvar
            för framför allt sjuktransporterna mellan Umeå och Östersund,
            eftersom Jämtland överfördes till Umeå länssjukhus. Den trafiken
            upphandlas för närvarande.
          </note>
          <note>
            Det vi gör nu är att följa utvecklingen. Det är alldeles rätt
            som Elving Andersson säger att man inom SAS diskuterar lönsamhetsproblem,
            vilket har inneburit att man har stängt vissa linjer. Det vi skall
            komma ihåg är att nya operatörer har trätt in.
          </note>
          <note>
            Så skedde exempelvis när trafiken till Kramfors lades ned. Där
            har vi i dag en service som många menar är bättre än under den
            tid SAS flög. Samma sak har hänt i Halmstad, där vi hara flera
            operatörer. Vi har exempelvis också en ny operatör sedan i måndags
            på just Gällivare, och det finns flera intresseanmälningar. Det
            är viktigt att nu följa den här utvecklingen.
          </note>
          <note>
            Men vi har den uppfattningen inom regeringen att staten har ett
            ansvar att se till att sådana orter som inte har något annat realistiskt
            transportalternativ försörjs med flygtrafik. Vi arbetar för närvarande
            på de här frågorna och kommer i budgetpropositionen att redovisa
            vår syn på hur detta skall säkras i framtiden.
          </note>
          <note>
            För närvarande beflygs nätet för inre Norrland. Det är en glesare
            turtäthet och det är delvis högre priser.
          </note>
          <note>
            Men sammantaget har de människor som bor i den här regionen fått
            lägre kostnader om de skall röra sig utanför inre Norrland, om
            de skall ta sig till
          </note>
          <note>
            Stockholm, Göteborg eller Malmö, för att nämna några exempel.
            Helheten har alltså blivit bättre.
          </note>
          <note>
            Det finns fortfarande brister i detaljerna, och där har vi en
            hög beredskap för att se till att det här kommer att fungera bra.
          </note>
          <note>
            Nedskärningarna inom marinen
          </note>
          <note type="speaker">
            Anf. 53 STURE ERICSON (s):
          </note>
          <note>
            Fru talman! Jag har en fråga till försvarsministern.
          </note>
          <note>
            Det råder nu en akut ekonomisk kris inom marinen, mindre än ett
            och ett halvt år efter det att vi fattade ett femårigt försvarsbeslut.
            Just nu pågår en panikartad verksamhet inom staber och på departementet
            för att skära ned verksamhet och materielbeställningar.
          </note>
          <note>
            Marinchefen varnade i god tid för den här utvecklingen. Vi socialdemokrater
            instämde i de varningarna och lade fram konkreta förslag här i
            riksdagen för att få bättre balans mellan uppgifterna och de ekonomiska
            ramarna. Men försvarsministern ville inte lyssna, utan körde vidare
            med sin slagordsmässiga försvarspolitik.
          </note>
          <note>
            Min fråga är: Kan försvarsministern kort redovisa några av de
            större nedskärningar inom marinen som följer på den grova felplanering
            som försvarsministern själv har presterat?
          </note>
          <note>
            Anf. 54 Försvarsminister ANDERS BJÖRCK
          </note>
          <note>
            (m):
          </note>
          <note>
            Fru talman! Orsaken till den ekonomiska kris som marinen har
            är att min företrädare, försvarsminister Roine Carlsson, 1990
            beställde tre ubåtar som marinen inte ville ha. Samme försvarsminister
            blev efter det att han avgått konsult åt det företag som tillverkar
            de ubåtar som han hade beställt.
          </note>
          <note>
            Därutöver beställde samme försvarsminister, livligt applåderad
            av vissa personer från Örebro län, materiel, framför allt haubitsar,
            för 1,5 miljarder kronor, som armén avstyrkte.
          </note>
          <note>
            Vi arbetar nu inom Försvarsdepartementet med att beta av de betydande
            kostnader som fanns. När det gäller ansvarsfrågorna hoppas jag
            att alerta riksdagsmän återkommer -- som det var på min tid i
            konstitutionsutskottet -- till att titta på hur det här har gått
            till. Vi skall på departementet delta i upphandling av ubåtar
            och i att ta fram materiel.
          </note>
          <note>
            I debatten här i kammaren vid 1992 års försvarsbeslut tog socialdemokraternas
            talesman
          </note>
          <note>
            Sture Ericson inte upp de marina problemen och varnade inte för
            att något skulle ske.
          </note>
          <note>
            Den här felplaneringen, som alltså beror på min företrädares
            beslut, upptäcktes av oss på
          </note>
          <note>
            Försvarsdepartementet i januari i år. Det var vi och inga andra
            som ingrep för att få ordning och reda på den marina ekonomin.
            Vad vi har gjort är att redan i augusti ha ändrat det regleringsbrev
            som styr verksamheten. Det innebär att färre människor kommer
            att inkallas. Det innebär också att vissa materielbeställningar
            skjuts på framtiden -- helt inom försvarsbeslutets ram -- och
            slutligen, fru talman, att en del av de fartyg som skulle utgå
            ur organisationen under försvarsbeslutsperioden utgår snabbare
            än vad vi först hade tänkt i planerna. Det sistnämnda torde väl
            tillfredsställa
          </note>
          <note>
            Sture Ericson, som ju vill skära ned förvaret med rejäla belopp.
          </note>
          <note type="speaker">
            Anf. 55 STURE ERICSON (s):
          </note>
          <note>
            Fru talman! Försvarsministern skyller sin egen felplanering på
            sin företrädares beslut för mer än fyra år sedan. Vi har i försvarsutskottet
            i dag på förmiddagen sett på bakgrunden till en del av siffrorna,
            som nu skapar sådana problem.
          </note>
          <note>
            När det gäller mitt eget agerande går det bra att läsa i protokollet
            och i reservationer i samband med det beslut som vi fattade den
            3 juni 1992, där vi föreslog minskade uppgifter för marinen inom
            den givna ramen.
          </note>
          <note>
            Men, Anders Björck, de tre ubåtarna och annat sådant som nämndes
            var väl inga nyheter. Hade inte Anders Björck detta klart för
            sig när han lade fram sitt förslag till försvarsbeslut 1992? Jag
            kan inte tyda detta på annat sätt än att man medvetet lade fram
            ett förslag till försvarsbeslut våren 1992
          </note>
          <note>
            som innebar felplanering. Det får mycket allvarliga konsekvenser
            för personalen inom flottan, vid varven och kustartilleriet. Var
            det efter en sådan grov tabbe som Anders Björck övervägde att
            gå till
          </note>
          <note>
            Europarådet?
          </note>
          <note>
            Anf. 56 Försvarsminister ANDERS BJÖRCK
          </note>
          <note>
            (m):
          </note>
          <note>
            Fru talman! Jag har haft den stora förmånen att bli tillfrågad
            om jag ville ställa upp till en post i
          </note>
          <note>
            Europarådet. Jag vet att Sture Ericson inom andra internationella
            organisationer har kandiderat till poster, liksom jag inför Europarådet.
            Jag har blivit vald, till skillnad från Sture Ericson när han
            t.ex.
          </note>
          <note>
            kandiderat inom IPU men blivit utslagen.
          </note>
          <note>
            Jag vill också påpeka att försvaret går alldeles utmärkt ihop.
            Det har blivit ett överskridande när det gäller marinen, men däremot
            har det blivit ett underutnyttjande vad avser armén och flygvapnet.
          </note>
          <note>
            Det innebär att vi har en god balans inom försvaret, tack vare
            de åtgärder som har vidtagits. Vi håller helt enkelt budgeten
            inom försvaret.
          </note>
          <note>
            Vad Sture Ericson är ute efter är inte att vidta åtgärder som
            gör att marinen kan fullfölja de uppgifter som den har. Han är
            ute efter att väsentligt skära ned uppgifterna för marinen, vilket
            skulle innebära att möjligheterna att producera t.ex. egna fartyg
            i Sverige drastiskt skulle minska.
          </note>
          <note>
            Vi skulle göra oss av med både sysselsättning och kompetens på
            det här området inklusive de möjligheter som vi i dag har att
            sälja fartyg på export.
          </note>
          <note>
            Jag kan försäkra Sture Ericson och kammaren att vi har en bra
            kontroll på det här området. Försvaret har hållit budgeten under
            den tid som jag har varit försvarsminister.
          </note>
          <note>
            Inköp av stridsvagnar
          </note>
          <note type="speaker">
            Anf. 57 INGELA MÅRTENSSON (fp):
          </note>
          <note>
            Fru talman! Jag skulle vilja fråga försvarsministern om han kan
            tänka sig att ompröva beslutet att inköpa nya stridsvagnar.
          </note>
          <note>
            Anf. 58 Försvarsminister ANDERS BJÖRCK
          </note>
          <note>
            (m):
          </note>
          <note>
            Fru talman! Jag har stor respekt för den riksdag som jag i år
            har tillhört i 25 år. Riksdagen beslutade förra året med stor
            majoritet att vi skulle inköpa nya stridsvagnar. Samma riksdag
            beslutade så sent som i maj i år att ge regeringen ett bemyndigande,
            alltså pengar, till detta. Det ankommer inte på mig att ompröva
            ett riksdagsbeslut, som jag dessutom tycker i sak är klokt.
          </note>
          <note>
            De här stridsvagnarna behövs. Vi har stridsvagnar som är 40 år
            gamla, vilket innebär att när värnpliktiga i dag rycker in kan
            de gå hem till pappa och berätta hur det känns att utbildas på
            dessa stridsvagnar. Pappan har nämligen utbildats på precis samma
            stridsvagnar. De kan t.o.m. gå till farfar -- det finns också
            farfäder som har varit med om det. Det är naturligtvis inte rimligt.
          </note>
          <note>
            Jag vill gärna, fru talman, säga en sak i detta sammanhang. Vi
            har genomfört den största strukturförändringen av svenskt försvar
            sedan 1942
          </note>
          <note>
            under brinnande krig. Det innebar att vi skulle minska på fredsorganisationen,
            eller på vanlig svenska, lägga ned förband för att få pengar till
            modern materiel. Det var en smärtsam process, det kommer alla
            ihåg som satt i kammaren när vi fattade det beslutet. Vi gjorde
            det för att få loss pengar. Att nu plötsligt, när vi har genomfört
            strukturförändringen för att få loss pengar, säga att vi inte
            skall gå längre, att vi bara tar det första steget, anser jag
            vara både ologiskt och t.o.m.
          </note>
          <note>
            ohederligt mot dem som har genomfört de smärtsamma neddragningarna
            för att äntligen få pengar till ny materiel.
          </note>
          <note>
            Jag vill också tillägga, fru talman, att jag för någon vecka
            sedan hade möjlighet att besöka den nordiska FN-bataljonen i Tuzlaområdet,
            i Varec och på andra ställen. Där om någonstans lär man sig betydelsen
            av ett gott skydd. Man förstår också varför de stridsvagnar som
            vi har tvingats be danskarna att ställa upp med ännu inte har
            släppts in av serberna: de är mycket effektiva. Det gäller också
            de FN-insatser som jag hoppas att vi är överens om att delta i
            även i fortsättningen.
          </note>
          <note type="speaker">
            Anf. 59 TALMANNEN:
          </note>
          <note>
            Får jag be också statsråden att försöka vara så kortfattade som
            möjligt i svaren.
          </note>
          <note>
            Bensinskatten
          </note>
          <note>
            Anf. 60 DAN ERIKSSON i Stockholm
          </note>
          <note>
            (nyd):
          </note>
          <note>
            Fru talman! Jag har en fråga till skatteministern.
          </note>
          <note>
            I samband med krisuppgörelsen kom regeringspartierna och Socialdemokraterna
            överens om att höja bensinskatten. Det gav väldigt litet i förhållande
            till vad man trodde att det skulle ge, 1,2 miljarder på sju månader.
            Därför vill man nu gå vidare och höja bensinskatten ytterligare,
            indexera den och säkra höjningar ända fram till
          </note>
          <note>
            1998. bVad tycker egentligen en moderat skatteminister om det?
          </note>
          <note type="speaker">
            Anf. 61 Statsrådet BO LUNDGREN (m):
          </note>
          <note>
            Fru talman! Det ursprungliga beslutet om bensinskattehöjning
            var ett krav från
          </note>
          <note>
            Socialdemokraterna. Jag har i olika sammanhang sagt att jag tycker
            att det hade varit bättre om man hade valt att genomföra ytterligare
            besparingar.
          </note>
          <note>
            Den indexering som regeringen nu har föreslagit är en följd av
            det beslut som fattades av riksdagen i juni i år vad gäller budgetsaneringen.
            Där ingick att man skulle se till att de punktskatter som finns,
            som är fastställda i kronor och ören och som annars skulle urholkas
            realt sett av inflationen skulle bibehålla sitt värde. Det var
            ett beslut som, såvitt jag kommer ihåg, också nydemokraterna röstade
            för i juni i år.
          </note>
          <note>
            Utskottsinitiativ i skatteutskottet
          </note>
          <note type="speaker">
            Anf. 62 LARS HEDFORS (s):
          </note>
          <note>
            Fru talman! Jag skulle vilja följa upp Jan Bergqvists fråga med
            en fråga till skatteminister Bo Lundgren.
          </note>
          <note>
            I skatteutskottet har vi på senare tid väldigt ofta drabbats
            av att den borgerliga majoriteten, eller skall vi säga minoriteten,
            väcker s.k.
          </note>
          <note>
            utskottsinitiativ, eller rättare sagt försöker väcka sådana.
            Man vill med andra ord lägga fram förslag i utskottet som sedan
            direkt går till riksdagen för beslut, utan föregående beredning
            i regeringen eller utan att riksdagsledamöterna får möjlighet
            att väcka motioner.
          </note>
          <note>
            Såvitt jag förstår är det här ytterligt tvivelaktigt ur demokratisk
            och konstitutionell synpunkt. Det visar också, fru talman, att
            Finansdepartementet mer eller mindre har tappat greppet om skattepolitiken
            och den demokratiska processen.
          </note>
          <note>
            På vilket sätt kan Bo Lundgren hjälpa till för att stoppa det
            här ofoget?
          </note>
          <note type="speaker">
            Anf. 63 BO LUNDGREN (m):
          </note>
          <note>
            Fru talman! Det vore mig fjärran, eftersom jag inte längre sitter
            i riksdagen och riksdagens skatteutskott, att lägga mig i utskottets
            sätt att hantera sina frågor. Det tillkommer inte ett statsråd,
            såvitt jag bedömer det. Däremot tillkommer det mig att driva en
            skattepolitik som ligger i den ekonomiska politikens intressen,
            vilket jag också gör, och lägga fram förslag som leder till att
            vi kan undanröja effekterna av den politik som tidigare fördes.
            Det kan jag göra bl.a. genom att åstadkomma de nödvändiga skattesänkningarna
            på centrala områden för arbete och produktion. Det arbetet skall
            jag också fullfölja.
          </note>
          <note type="speaker">
            Anf. 64 LARS HEDFORS (s):
          </note>
          <note>
            Fru talman! Bo Lundgren säger att han inte vill lägga sig i detta.
            Det är just det faktum att Bo
          </note>
          <note>
            Lundgren inte har lagt sig i som gör att vi drabbas av dessa
            utskottsinitiativ stup i kvarten. Det beror på att Bo Lundgren
            har tappat kontrollen över den demokratiska processen.
          </note>
          <note>
            Det jag nu ber Bo Lundgren är: Försök att stoppa detta ofog,
            och försök att lägga er i litet grand i den demokratiska processen.
          </note>
          <note type="speaker">
            Anf. 65 Statsrådet BO LUNDGREN (m):
          </note>
          <note>
            Fru talman! Både Lars Hedfors och jag vet att såväl
          </note>
          <note>
            Socialdemokraterna som andra partier i riksdagen under åren har
            använt sig av möjligheten till utskottsinitiativ. Ibland har utskottsinitiativen
            varit generella totalt sett.
          </note>
          <note>
            Vad gäller den demokratiska processen och demokratin, Lars Hedfors,
            måste vi respektera att makten i detta avseende, särskilt på beskattningsområdet,
            utgår från riksdagen och inte från regeringen.
          </note>
          <note>
            Förbud mot ''071-annonser''
          </note>
          <note type="speaker">
            Anf. 66 HUGO HEGELAND (m):
          </note>
          <note>
            Fru talman! Jag vill fråga kommunikationsministern: Är det sant
            att kommunikationsministern vill förbjuda 071-
          </note>
          <note>
            annonserna men därmot tillåta telefonsamtalen strömma vidare
            i ökad mängd och låta statens företag tjäna goda pengar?
          </note>
          <note type="speaker">
            Anf. 67 Kommunikationsminister MATS ODELL (kds):
          </note>
          <note>
            Fru talman! Det är inte sant. Jag kan utveckla detta något.
          </note>
          <note>
            Det jag har gjort är att ta initiativ till att utreda möjligheterna
            att förändra verksamheten inom
          </note>
          <note>
            071-området. Detta är en mycket snabbt expanderande verksamhet.
            Under förra året omsattes ungefär 250 miljoner kronor.
          </note>
          <note>
            Huvudparten av dessa tjänster är enligt Telia seriös verksamhet.
            Det är samhällsinformation av typen väderlekstjänst, börsnoteringar
            och liknande.
          </note>
          <note>
            Sedan finns det en kategori med tjänster av sexuell och erotisk
            natur. Hittills har det varit så att det finns ett avtal mellan
            dessa s.k. teleinformatörer och Telia som innebär att man följer
            de etiska regler både vad gäller annonseringen och innehållet
            i dessa telemeddelanden som har fastställts av ett etiskt råd.
          </note>
          <note>
            Detta etiska råd har kontrollerat verksamheten genom att det
            varit inspelade band och varit möjligt att följa upp anmälningar
            från allmänhet och andra.
          </note>
          <note>
            De har pekat på att det har förekommit lagstridiga handlingar.
            Det har varit fråga om kopppleri, och barn har förekommit i både
            marknadsföring och innehåll.
          </note>
          <note>
            Det nya är nu att samtalen har fått en annan karaktär. Det har
            skett en formlig explosion av s.k.
          </note>
          <note>
            live-samtal där det etiska rådet inte längre kan följa upp om
            man följer avtalet eller inte.
          </note>
          <note>
            Jag har noterat att man i Danmark har löst detta genom en lagstiftning
            med kategorisering i tre olika kategorier. Det krävs kort sagt
            för att nå de erotiskt inriktade linjerna att man har ett särskilt
            abonnemang för en annan nummerserie.
          </note>
          <note>
            I England finns frivilliga civilrättsliga avtal mellan teleinformatörerna
            och de tre teleoperatörerna. I
          </note>
          <note>
            den engelska modellen ingår, utöver det som finns i Danmark,
            i det frivilliga avtalet att man lyft ut annonseringen för dessa
            tjänster ur dagspressen och lagt den i tidskrifter av mer uttalad
            pronografisk karaktär. Det innebär att allmänheten varken till
            frukost eller middag behöver möta den här typen av annonser i
            sin dagliga tidning.
          </note>
          <note>
            Huruvida detta skall införas i Sverige eller inte är någonting
            som vi nu utreder. Jag har tillsatt en särskild utredare på departementet
            som skall studera dessa frågor parallellt som vi för diskussioner
            med teleoperatören om möjligheten att komma fram på frivillig
            väg. Det är alltså inte frågan om ensidiga åtgärder, utan det
            krävs samverkan mellan teleinformatörerna, teleoperatörerna och
            det etiska rådet.
          </note>
          <note>
            Beslutsfattandet i asylfrågor
          </note>
          <note type="speaker">
            Anf. 68 ULF BJÖRKLUND (kds):
          </note>
          <note>
            Fru talman! Jag har en fråga till invandrarministern. Dagligen
            når oss vedervärdiga rapporter från inte minst Turkiet och Kurdistan
            om hur man hanterar stackars oskyldiga kurdiska människor som
            kommer i kläm mellan PKK och den turkiska säkerhetspolisen.
          </note>
          <note>
            Vi har dessutom ett antal fall där man avvisar kurdiska asylsökande
            och försöker att återsända dem. Min fråga är: Avser invandrarministern
            att vidta några åtgärder, i likhet med vad man gjorde när det
            gällde t.ex. ryska judar, som kan underlätta för Invandrarverket
            att fatta mer humana beslut i dessa fall?
          </note>
          <note>
            Anf. 69 Kulturminister BIRGIT FRIGGEBO
          </note>
          <note>
            (fp):
          </note>
          <note>
            Fru talman! Det system för beslutsfattande och tillståndsgivning
            för asylsökande som vi har är uppbyggt på så sätt att Invandrarverket
            är första beslutsinstans och Utlänningsnämnden är andra beslutsinstans.
            Regeringen eller kulturministern får inte lägga sig i beslutsfattandet.
          </note>
          <note>
            Däremot kan regeringen ibland få avgöra tillståndsärenden, nämligen
            när Invandrarverket eller Utlänningsnämnden på eget initiativ
            överlämnar något ärende till regeringen. Det har skett i några
            fall, t.ex. när det gäller bosnierna. Just i dag har det överlämnats
            ett ärende som gäller en rysk jude.
          </note>
          <note>
            Detta innebär att regeringen eller kulturministern är förhindrad
            att gå in och begära in olika ärenden för prövning. I den meningen
            avser jag alltså inte att ta något sådant initiativ som nämns
            i frågan. Det beror på att jag är konstitutionellt förhindrad
            att göra detta.
          </note>
          <note>
            Propositioner på grund av ''Dennis-paketet''
          </note>
          <note type="speaker">
            Anf. 70 SYLVIA LINDGREN (s):
          </note>
          <note>
            Fru talman! Jag vill ställa en fråga till kommunikationsministern.
            Propositionen om trafiklösningar i Stockholm har försenats ordentligt.
            En sådan försening får naturligtvis allvarliga konsekvenser i
            form av osäkerhet inför hela den s.k. Dennisuppgörelsen, objektens
            genomförande, avgiftssystemen, lånegarantier till leder, osv.
          </note>
          <note>
            Min fråga till kommunikationsministern blir därför:
          </note>
          <note>
            Vad är anledningen till förhalningen av propositionen?
          </note>
          <note type="speaker">
            Anf. 71 Kommunikationsminister MATS ODELL (kds):
          </note>
          <note>
            Fru talman! Det är inte fråga om förhalning av propositionen.
            Tidsplanen för dessa projekt kommer att fungera. Det finns ingenting
            i regeringens behandling som fördröjer projekten.
          </note>
          <note>
            Propositionen rörande lånegarantier bereds för närvarande i regeringskansliet
            och kommer inom kort att föreläggas riksdagen.
          </note>
          <note type="speaker">
            Anf. 72 SYLVIA LINDGREN (s):
          </note>
          <note>
            Fru talman! Propositionen skulle ha lagts fram i oktober. Nu
            är vi i november månad, och det finns inget fastställt datum.
            Med arbetsordningen i riksdagen torde det knappast finnas tid
            för att behandla den före årsskiftet.
          </note>
          <note>
            Detta innebär att riksdagen tidigast kan fatta beslut i januari,
            februari eller kanske mars. Det är en förhalning som får allvarliga
            konsekvenser när det gäller upphandling och planering, arbetstillfällen,
            osv.
          </note>
          <note type="speaker">
            Anf. 73 Kommunikationsminister MATS ODELL (kds):
          </note>
          <note>
            Fru talman! Upphandling och planering fortgår självfallet. Avtal
            om upphandling som träffats är konstruerade på så sätt att de
            gäller under förbehåll att riksdagen godkänner dessa avtal om
            lånegarantier.
          </note>
          <note>
            Jag har mycket goda förhoppningar om att inte någonting skall
            behöva försenas med anledning av detta.
          </note>
          <note type="speaker">
            Anf. 74 TALMANNEN:
          </note>
          <note>
            Den muntliga frågestunden är härmed avslutad. Vi tackar regeringens
            ledamöter.
          </note>
          <note>
            7 § Information från regeringen om ESK
          </note>
          <note>
            Anf. 75 Utrikesminister MARGARETHA AF
          </note>
          <note type="speaker">
            UGGLAS (m):
          </note>
          <note>
            Fru talman! När Europas stats- och regeringschefer för tre år
            sedan samlades för att underteckna ESK:s
          </note>
          <note>
            Parisstadga var framtidstron orubblig. Västlig uthållighet, enskildas
            mod och folkens längtan efter ett Europa utan murar och taggtråd
            hade berett vägen för ett demokratins och marknadsekonomins segertåg
            över en återförenad kontinent.
          </note>
          <note>
            Denna framtidstro har, förefaller det ibland, förbytts i sin
            motsats. Europa är befriat men har blivit historiens fånge. För
            många medborgare i de stater som upptagits i ESK efter 1990 har
            kommunismens sammanbrott inte skapat fred och välstånd. I stället
            har de blivit hjälplösa offer för konflikter vars rotsystem söker
            sig ner genom århundradena.
          </note>
          <note>
            Men vår Europasyn liksom vår ESK-politik bör varken bygga på
            en naiv framtidstro eller en nattsvart historiepessimism. Vi måste
            naturligtvis se verkligheten i ögonen. Vi kan inte blunda för
            att
          </note>
          <note>
            ESK-värdena på många håll är under attack -- när regeringen i
            Uzbekistan slår till mot oppositionen, när armenierna i Nagorno-Karabach
            bränner den jord de gjort sig till herrar över, när krigförande
            i
          </note>
          <note>
            Bosnien mördar värnlösa civila eller när gatans parlament i västeuropeiska
            länder ger sig på oskyldiga invandrare.
          </note>
          <note>
            Lika litet som vi får blunda för problemen får vi underlåta att
            utnyttja de instrument som rätt använda kan föra oss närmare den
            vision som inspirerade Parisstadgans upphovsmän. Om vi skall kunna
            länka in förändringsprocessen i Central- och
          </note>
          <note>
            Östeuropa, liksom inom det tidigare Sovjetväldet, i fredliga
            banor, är den enda europeiska institution i vilken kontinentens
            alla stater har medlemskap ett oumbärligt redskap.
          </note>
          <note>
            Inför det svenska ordförandeskapet var den centrala uppgiften
            att utveckla ESK som fredsinstrument. Vi ville därför befästa
            ESK-
          </note>
          <note>
            staternas demokratiska värdegemenskap, satsa på förebyggande
            diplomati och krishantering, förbättra samverkan med andra internationella
            organisationer och fortsätta stärka ESK som organisation.
          </note>
          <note>
            I det traditionella ESK-området, i de nya demokratierna i Central-
            och Östeuropa, har ESK
          </note>
          <note>
            under det gångna året inriktat sig på konfliktförebyggande och
            konfliktbegränsande insatser. Det är framför allt två instrument
            som utnyttjats i detta arbete, ofta i ett fruktbärande växelspel:
            ESK-närvaro på platsen och den vid rådsmötet i Stockholm utnämnde
            minoritetskommissarien.
          </note>
          <note>
            Vi har från ordförandeskapets sida lagt stor vikt vid samverkan
            med minoritetskommissaren. Denne har genom sina insikter i Europas
            problem och sina många goda uppslag lämnat betydelsefulla bidrag
            till nationsbyggandet i Baltikum, till samlevnaden mellan olika
            folkgrupper i Central- och Östeuropa och till begränsningen av
            antalet konflikthärdar på
          </note>
          <note>
            Balkan.
          </note>
          <note>
            I flera fall har den långsiktiga närvaro som ESK
          </note>
          <note>
            genom sina s.k. missioner upprättat på platsen kunnat fungera
            som ESK-samfundets och minoritetskommissariens känselspröt. Den
            har även kunnat verka för uppföljning av minoritetskommissariens
            rekommendationer.
          </note>
          <note>
            Tre viktiga lärdomar för framtiden kan ESK dra av minoritetskommissariens
            verksamhet. Vi kan först konstatera att denne, i sin strävan att
            få i gång en dialog mellan balter och ryssar, mellan slovaker,
            rumäner och ungrare, mellan albaner och greker, gjort bruk av
            såväl offentlig som tyst diplomati.
          </note>
          <note>
            Båda arbetsmetoderna behövs i ESK:s konfliktlösande verksamhet.
          </note>
          <note>
            ESK bör vidare i framtiden, då förutsättningar för en särskild
            insats föreligger, inte tveka att mobilisera det politiska förtroendekapital
            som en medlare på hög nivå kan åtnjuta. Samtidigt får vi inte
            förledas att tro att det går att genom tekniska konstgrepp lösa
            upp politiska knutar för vilka medlemsstaterna själva bär ansvaret.
          </note>
          <note>
            Ordförandeskapet och dess företrädare, liksom cheferna för ESK:s
            lokala representationer, talar med den tyngd de hämtar ur medlemsstaternas
            politiska engagemang och uppbackning.
          </note>
          <note>
            Utan detta stöd är det svårt för ESK att med framgång föra fredens
            talan. ESK:s insatser är i första hand en hjälp till självhjälp.
            Där viljan till kompromiss och fred saknas, uteblir också resultaten.
          </note>
          <note>
            I arbetet att bygga upp en ny freds- och samarbetsordning i Europa
            finns det inget som gör oss mer medvetna om riskerna och problemen
            än konflikterna i f.d. Jugoslavien. Utbyggnaden av de säkerhetspolitiska
            strukturerna har som främsta syfte att undvika en upprepning av
            denna blodiga tragedi och ett utbrott av nya konflikter mellan
            folkgrupper.
          </note>
          <note>
            En rad organisationer är engagerade i konflikten på
          </note>
          <note>
            Balkan. ESK har lämnat sitt bidrag genom att ge sanktionsvapnet
            tänder och genom att förhindra konfliktens spridning till Kosovo
            och Makedonien.
          </note>
          <note>
            Andra organisationer har gjort sina betydelsefulla insatser,
            men det internationella samfundet har inte klarat den allt överskuggande
            uppgiften, att få slut på kriget.
          </note>
          <note>
            Det kan beskrivas som ett misslyckande, och är det naturligtvis
            också. Men den enda rimliga slutsatsen är denna: I framtiden behövs
            ett starkare ESK och mer europeiskt samarbete, inte mindre, om
            krig och konflikter skall begränsas.
          </note>
          <note>
            När freden väl kommer, som den till sist måste göra, bör ESK
            stå rustat att lämna ett nytt bidrag till långsiktig stabilitet
            i området. Erfarenheterna av lokalt förtroendeskapande, medling
            och värn av de mänskliga rättigheterna bör då kunna utnyttjas
            i en återuppbyggnadens diplomati. I detta arbete bör även frivilligorganisationernas
            erfarenheter och kunnande tas till vara.
          </note>
          <note>
            ESK har ställts inför svåra problem, då det sökt mäkla fred i
            de många väpnade konflikterna i de gamla sovjetiska randområdena.
            I vissa konflikter råder en osäker vapenvila. I andra har eldupphören
            varit övergående. Ingenstans har en stabil grund för varaktig
            fred ännu lagts. På en del håll predikas nu ett modlöshetens evangelium.
          </note>
          <note>
            Men att överge de krafter som vill bygga demokratiska samhällen
            i Moldavien, i Kaukasus och i Centralasien, att helt utlämna dessa
            områden åt stormaktsdominans eller en öppen kamp mellan olika
            stormakter, är inte en ansvarsfull politik. ESK
          </note>
          <note>
            måste fortsätta att hävda de mänskliga rättigheternas betydelse
            och bidra till nationsbyggandet i dessa stater.
          </note>
          <note>
            I försöken att få slut på de militära striderna, bevara freden
            och leta efter långsiktiga lösningar måste ESK samverka med Ryssland
            och utnyttja det ryska inflytandet i dessa områden, men utan att
            göra sig till ett redskap för Moskvas intressen.
          </note>
          <note>
            Detta är en besvärlig balansgång, som det ännu återstår att se
            om ESK kan hantera.
          </note>
          <note>
            När medvetenheten om de religiösa och kulturella förkastningslinjernas
            betydelse i ESK-området växer, åligger det ESK:s ordförandeskap
            att påminna om de gemensamma värderingarna: om demokratin och
            rättsstaten, om respekten för oliktänkande och för den religiösa
            och kulturella mångfalden. Detta budskap har jag som ordförande
            riktat åt alla håll.
          </note>
          <note>
            I många konfliktområden har ESK en egen närvaro. Dessa ESK-gruppers
            arbetssätt är en levande demonstration av ESK-staternas övertygelse
            att frågor om demokrati och mänskliga rättigheter inte är abstrakta
            diskussionsämnen utan måste stå i fokus vid varje allvarligt menat
            konfliktlösningsförsök. Därför har ESK-missionen i Moldavien befattat
            sig med rättegången mot regimmotståndare i Tiraspol, därför intresserade
            sig ESK-gruppen i Kosovo för den albanskspråkiga pressen och därför
            har ESK-missionen i Georgien ägnat sig åt frågan om den nya georgiska
            författningens utformning.
          </note>
          <note>
            Ett möte om ESK-verksamheten inom den s.k.
          </note>
          <note>
            mänskliga dimensionen avslutades för några veckor sedan i Warszawa.
            På tillskyndan av det svenska ordförandeskapet och flera andra
            ESK-stater utformades en rad rekommendationer som nu måste följas
            upp. Det är angeläget att bygga ut
          </note>
          <note>
            ESK:s kontor för demokratiska institutioner och mänskliga rättigheter
            i Warszawa (ODIHR) och ge det initiativrätt gentemot ämbetsmannakommittén
            och den s.k. Wiengruppen i frågor som rör efterlevnaden av åtaganden
            på de mänskliga rättigheternas område.
          </note>
          <note>
            ODIHR bör vidare bredda den bas av resurspersoner som kan tas
            i anspråk för olika MR-
          </note>
          <note>
            uppdrag. Proceduren för utsändande av rapportörsgrupper i frågor
            rörande de mänskliga rättigheterna bör förenklas och förbättras.
          </note>
          <note>
            Wiengruppen, som är beslutande instans i politiska frågor mellan
            ämbetsmannakommittens möten, bör göras behörig att fatta och följa
            upp beslut om utsändande av MR-rapportörer. Dessa båda organ bör
            även, i enlighet med ett svenskt önskemål, befatta sig med akuta
            massflyktssituationer.
          </note>
          <note>
            Vi har sett det som angeläget att under det svenska ordförandeskapet
            ta nya steg för att förbättra samarbetet med Förenta nationerna
            och anpassa
          </note>
          <note>
            ESK:s struktur til organisationens nya operativa roll. ESK deltar
            sedan en månad som observatör i
          </note>
          <note>
            FN:s generalförsamling.
          </note>
          <note>
            De nya ESK-instrumentens, missionernas och minoritetskommissariens,
            betydelse i detta arbete har jag redan berört. Viktiga steg har
            dessutom tagits för att ge dem ett fullgott understöd och för
            att förstärka ESK:s berednings- och konsultationsmaskineri. En
            generalsekreterare har utnämnts. Ett forum för politiska konsultationer
            mellan ämbetsmannakommitténs möten har inrättats.
          </note>
          <note>
            Nya steg på denna väg kommer att tas vid rådsmötet i Rom. Dessa
            strävanden måste fullföljas. Det framstår som särskilt angeläget
            att i allt högre grad förlägga berednings- och konsultationsprocessen
            till Wien.
          </note>
          <note>
            Det har varit en viktig uppgift för det svenska ordförandeskapet
            att bättre utnyttja ESK-staternas parlamentariker i det gemensamma
            arbetet. Därför har också parlamentarikerförsamlingarna varit
            företrädda vid mina besök i Centralasien och
          </note>
          <note>
            Sydkaukasien. Er övervakning av de ryska valen nästa månad är
            av största betydelse.
          </note>
          <note>
            Genom framgångsrika ESK-förhandlingar har öppenhet och förtroende
            kommit att känneteckna samspelet mellan Europas stater på det
            militära området. Detta klimat måste vårdas och vidareutvecklas.
            Det är min förhoppning att ESK-
          </note>
          <note>
            staterna vid utrikesministermötet i Rom skall kunna ta ett antal
            steg framåt även på det militära området.
          </note>
          <note>
            Jag har här redovisat de målsättningar som väglett oss under
            det svenska ordförandeskapet. Jag har också försökt ange hur långt
            vi under det gångna året nått på den väg vi slagit in på. Att
            vi haft strategiska mål betyder inte att vi har hållit oss till
            en genomtänkt plan. Vi har arbetat med kompass, men vi har följt
            terrängen, inte kartan.
          </note>
          <note>
            Ty även om ESK:s värderingar består, måste metoderna och arbetssättet
            ständigt omprövas. Det är den praktiska handlingen och de faktiska
            resultaten som räknas, inte de storslagna tankebyggena eller de
            sinnrika rättsliga konstruktionerna. Tillsammans med Ryssland
            och
          </note>
          <note>
            Förenta staterna kan Europas stater, genom en klar viljeinriktning
            och hårt arbete, göra sig till herrar över den förändringsprocess
            som visat sig bära på både löfte och hot. I denna övertygelse
            kommer
          </note>
          <note>
            Sverige att lämna över ordförandeskapet till Italien vid rådsmötet
            i nästa månad.
          </note>
          <note type="speaker">
            Anf. 76 PÄR GRANSTEDT (c):
          </note>
          <note>
            Fru talman! Jag vill gärna tacka utrikesministern för den redovisning
            som vi har fått. Den har varit mycket intressant att ta del av,
            och jag tror att man kan hävda med bestämdhet att det svenska
            ordförandeskapet kommer att bli ihågkommet som en mycket aktiv
            och viktig period för ESK:s utveckling.
          </note>
          <note>
            Samtidigt som vi har sett, bl.a. i Jugoslavien, de stora svårigheter
            som varje internationell organisation har att på ett konstruktivt
            sätt ingripa i ett land där den våldsamma konflikten redan är
            ett faktum, står ESK inför ett uppbyggnadsarbete när det gäller
            att kunna förebygga konflikter. Det är väl den slutsats som vi
            kan dra av bl.a. årets erfarenhet, att det är det som är det viktiga.
          </note>
          <note>
            Särskilt viktigt är naturligtvis att få ett väl fungerande system
            för tidig varning och tidigt förebyggande. Det gäller att komma
            in i arbetet innan konflikten ens har blivit en riktig konflikt,
            så att säga. Dessutom är det viktigt att ha ett väl fungerande
            system för konfliktläkning när man har lyckats bilägga den direkta
            våldsamhetsfasen.
          </note>
          <note>
            Det har tagits viktiga steg på den vägen, t.ex. med minoritetsombudsman
            och förstärkt roll för MR-
          </note>
          <note>
            kontoret. Jag skulle ändå vilja fråga utrikesministern: Vilka
            ytterligare åtgärder kan man tänka sig? Vilket ytterligare uppbyggnadsarbete
            kan man tänka sig för att göra det möjligt för ESK att observera
            tänkbara konfliktämnen på ett mycket tidigt stadium och att vidta
            åtgärder, som då kanske inte bara handlar om medling, utan att
            initiera socialt, ekonomiskt och ekologiskt motiverade insatser
            för att förebygga konflikter?
          </note>
          <note>
            Anf. 77 Utrikesminister MARGARETHA AF
          </note>
          <note type="speaker">
            UGGLAS (m):
          </note>
          <note>
            Fru talman! Jag tackar för Pär Granstedts inlägg och fråga. Som
            Pär Granstedt själv påpekar är det viktigt för oss alla att mycket
            klart se både ESK:s möjligheter och dess begränsningar. ESK har
            inga militära maktmedel. ESK har inte ens några ekonomiska maktmedel.
            ESK är i eminent utsträckning en politisk organisation som arbetar
            efter konsensusprincipen.
          </note>
          <note>
            Det är därför vi under det svenska ordförandeskapets tid så klart
            har sett ESK:s möjligheter vad gäller preventiv diplomati, konfliktlösning
            och politik. Som jag underströk ger
          </note>
          <note>
            ESK i stor utsträckning hjälp till självhjälp. När parterna själva
            inte är villiga att ta hjälp av politisk konfliktlösning är det
            utomordentligt svårt för ESK
          </note>
          <note>
            att nå resultat. Vi måste vara mycket klara över det.
          </note>
          <note>
            Jag tror att minoritetskommissarien, vilket Pär
          </note>
          <note>
            Granstedt påpekar, har en mycket viktig roll när det gäller att
            fånga upp tidiga impulser till möjliga konflikter och ge ESK signaler
            om att agera. Jag ser framför allt hans verksamhet så. Det är
            naturligtvis också en uppgift för alla ESK:s medlemsstater att
            genom ett aktivt agerande i Wien vara uppmärksamma på tendenser
            till konflikter.
          </note>
          <note>
            Jag tror att väldigt mycket av det vi nu ser är etniska problem
            och minoritetsproblem. Där har minoritetskommissarien en utomordentligt
            viktig funktion att fylla.
          </note>
          <note type="speaker">
            Anf. 78 PÄR GRANSTEDT (c):
          </note>
          <note>
            Fru talman! Jag delar uppfattningen att de institutionella förstärkningar
            som nu har skett är viktiga steg på vägen. Men jag föreställer
            mig att man måste fortsätta arbetet på att bygga ut ESK:s möjligheter
            och resurser dels när det gäller att iaktta problem som kan leda
            till konflikter och dels när det gäller att få i gång åtgärder.
          </note>
          <note>
            Hur bedömer utrikesministern ESK:s möjligheter att så småningom
            bygga upp ett nätverk i samverkan med ideella organisationer,
            forskningsinstitutioner och andra fristående organ?
          </note>
          <note>
            Detta nätverk skulle ha möjlighet att påtala problem som kan
            uppstå och agera för att överbrygga konflikter med stöd av ESK.
            Ser utrikesministern möjligheter för ESK att spela en så aktiv
            roll också på ett mer informellt och inte enbart diplomatiskt
            plan framöver?
          </note>
          <note>
            Anf. 79 Utrikesminister MARGARETHA AF
          </note>
          <note type="speaker">
            UGGLAS (m):
          </note>
          <note>
            Fru talman! Jag önskar i allra högsta grad att det blir så. Det
            är en av de synpunkter som har framförts från Sveriges sida under
            det s.k.
          </note>
          <note>
            uppföljningsmötet om den mänskliga dimensionen i Warszawa under
            hösten. Det är det i och för sig mycket lilla Warszawakontorets
            uppgift att hålla kontakten med de enskilda organisationer som
            agerar på ESK:s område.
          </note>
          <note>
            Jag har när jag har haft tillfälle sagt att jag önskar att alla
            medlemsstaters parlamentariska delegationer var lika aktiva som
            den svenska. Vi måste också få ett nationellt nätverk och en diskussion
            mellan nationella parlamentarikerdelegationer och det nätverk
            som finns ute i medlemsstaterna.
          </note>
          <note type="speaker">
            Anf. 80 NILS T SVENSSON (s):
          </note>
          <note>
            Fru talman! Utrikesministern deltog i parlamentarikerförsamlingens
            möte i Helsingfors i juli månad i år och är bekant med den deklaration
            som antogs med resolutioner på en rad områden.
          </note>
          <note>
            Församlingen uppmanade ministerrådet att föra en mer aktiv politik
            på säkerhetsområdet och att förbättra och snabba upp beslutsprocessen,
            t.ex.
          </note>
          <note>
            genom att inte längre hålla fast vid konsensusminus-en-principen.
          </note>
          <note>
            Församlingen föreslog också ministerrådet att sätta upp en särskild
            säkerhetskommitté som skulle ha till uppgift att undersöka samtliga
            frågor som rör fredsbevarande och fredsskapande insatser.
          </note>
          <note>
            Jag undrar vad utrikesministern har för kommentarer till dessa
            krav från ESK:s parlamentarikerförsamling och om det har hänt
            någonting på området.
          </note>
          <note>
            Svenska Dagbladet gjorde för någon vecka sedan en kommentar till
            ESK med följande lydelse: ''ESK
          </note>
          <note>
            är en papperstiger när det brinner, och då länder som Kanada
            betackar sig för ordförandeposten vittnar det inte precis om en
            stark ställning i världssamfundet. Och seminarier om marknadsekonomi
            kan väl andra ordna.''
          </note>
          <note>
            Vad har utrikesministern för kommentar till detta betyg från
            Svenska Dagbladet på ESK och insatsen från svensk sida under ordförandeåret?
          </note>
          <note>
            Anf. 81 Utrikesminister MARGARETHA AF
          </note>
          <note type="speaker">
            UGGLAS (m):
          </note>
          <note>
            Fru talman! Jag föredrar att diskutera med Nils T
          </note>
          <note>
            Svensson och hans kolleger i riksdagens kammare framför att polemisera
            med ledarskribenter på
          </note>
          <note>
            Svenska Dagbladet. Det kan jag göra i andra sammanhang.
          </note>
          <note>
            ESK är självfallet inte en militär organisation -- det underströk
            jag i min diskussion med Pär Granstedt.
          </note>
          <note>
            Den har inga ekonomiska maktmedel till sitt förfogande. En styrka
            är att ESK är en liten flexibel organisation. Vi brukar säga att
            det är en lågkostnadsorganisation, vilket kanske kan vara bra
            internationellt i dessa tider. Den har ändå betydande politiska
            möjligheter. Jag tycker att vi har sett de politiska möjligheterna
            under detta år i
          </note>
          <note>
            Baltikum och Moldavien. Vi kanske kommer att se dem i någon utsträckning
            även i Kaukasus, och vi kan se dem i Centralasien.
          </note>
          <note>
            Jag tror på idéers bärkraft och på respekt för demokrati, mänskliga
            rättigheter och marknadsekonomi. Eftersom vi har sett dessa idéers
            bärkraft framför allt i Central- och Östeuropa och vad Helsingforsgrupper
            har betytt för att rasera den totalitära kommunismen, delar jag
            inte uppgivenheten vad gäller ESK:s möjligheter att verka i framtiden.
          </note>
          <note>
            Jag får väl uttala mig som svensk utrikesminister och säga att
            parlamentarikerförsamlingens förslag från i somras ligger i linje
            med svenska strävanden att effektivisera och förbättra beslutsordningen.
          </note>
          <note>
            Jag tror att en del beslut på Rommötet kommer att effektivisera
            just beslutsordningen. Wiengruppen, som ju består av de permanenta
            representanterna i
          </note>
          <note>
            Wien, kommer att kunna agera och fatta beslut. På det sättet
            kommer vi att få en effektivare och snabbare ledning av organisationen.
          </note>
          <note>
            Vi i Sverige kan tänka oss att gå vidare på konsensus-minus-en-principen.
            Jag vet inte vad en del andra länder i organisationen kommer att
            säga.
          </note>
          <note>
            Säkerhetsrådsidén kommer att fortsätta att diskuteras. Jag kan
            mycket väl se hur man kan bygga ut trojkainstitutionen, som ju
            är ny, och vidga den till någon form av säkerhetsrådstanke.
          </note>
          <note>
            Låt oss dock bara komma ihåg den begynnande diskussionen i FN
            om hur säkerhetsrådet skall utvidgas för att bättre överensstämma
            med medlemsländerna osv. Det finns alltid en spänning mellan viljan
            att ha en organisation där alla är likaberättigade och önskan
            om ett säkerhetsråd.
          </note>
          <note type="speaker">
            Anf. 82 INGELA MÅRTENSSON (fp):
          </note>
          <note>
            Fru talman! Jag skulle vilja ta upp situationen i sydöstra Turkiet.
            Jag vet att utrikesministern nyligen har varit i Turkiet. Min
            fråga är om inte minoritetskommissarien skulle kunna engagera
            sig i situationen. Det blir ju bara värre dag för dag i
          </note>
          <note>
            Turkiet. Det är framför allt civilbefolkningen som kommer i kläm
            mellan militär och PKK och andra grupper som agerar med våld.
          </note>
          <note>
            Jag undrar också om utrikesministern i diskussionerna med representanter
            för Turkiet t.ex. har tagit upp frågan om en mission. Eller är
            det så att Turkiet motsätter sig tanken och att ESK
          </note>
          <note>
            därför inte kan göra något?
          </note>
          <note>
            Anf. 83 Utrikesminister MARGARETHA AF
          </note>
          <note type="speaker">
            UGGLAS (m):
          </note>
          <note>
            Fru talman! Det är alldeles riktigt att jag har avlagt ett bilateralt
            besök i Turkiet. De upptrappade striderna i sydöstra Turkiet var
            naturligtvis ett av överläggningsämnena. Jag framförde som svensk
            utrikesminister mycket bestämt våra krav på att terrorism skall
            bekämpas med fullt hänsynstagande till demokratiska principer,
            på respekt för mänskliga rättigheter och på att ESK:s principer
            måste respekteras.
          </note>
          <note>
            Det är alldeles klart att minoritetskommissarien är medveten
            om situationen. Samtidigt gör det mandat han har fått det svårt
            för honom att agera i vissa situationer. Det tror jag att vi skall
            vara uppmärksamma på.
          </note>
          <note type="speaker">
            Anf. 84 LENNART ROHDIN (fp):
          </note>
          <note>
            Fru talman! Jag hade i förrgår tillfälle till ett längre samtal
            med republiken Makedoniens utrikesminister i Skopje. Republiken
            Makedonien var tillsammans med Slovenien de två republiker i det
            forna Jugoslavien som enligt den s.k.
          </note>
          <note>
            Badinterkommissionen uppfyllde alla krav för ett erkännande --
            både vad gäller internationell rätt och respekt för nationella
            minoriteter.
          </note>
          <note>
            Till skillnad från Slovenien uppnådde Makedonien sin självständighet
            helt på fredlig väg. Till skillnad från Slovenien har man vidare
            faktiskt en stor nationell minoritet, men förvägrades ändå länge
            internationellt erkännande.
          </note>
          <note>
            Republiken Makedonien har ju också aggressiva och betydligt större
            grannar, som både historiskt och dagspolitiskt ifrågasätter republikens
            existens.
          </note>
          <note>
            Som utrikesministern vet har Makedonien drabbats mycket hårt
            av den FN-blockad som har riktats mot
          </note>
          <note>
            Serbien. Denna blockad och den relativa internationella isolering
            som Makedonien drabbats av kan på sikt få förödande konsekvenser
            för den fredliga samexistensen mellan olika folkgrupper i
          </note>
          <note>
            Makedonien. Vi har inte minst i dagens tidningar kunnat notera
            att detta inte bara är spekulationer utan en fullt realistisk
            möjlighet.
          </note>
          <note>
            Jag vill fråga utrikesministern när hon tror att republiken Makedonien
            kan få inta sin rättmätiga plats i ESK-gemenskapen.
          </note>
          <note>
            Anf. 85 Utrikesminister MARGARETHA AF
          </note>
          <note type="speaker">
            UGGLAS (m):
          </note>
          <note>
            Fru talman! Republiken FYROM, den f.d.
          </note>
          <note>
            jugoslaviska republiken Makedonien, har en mycket besvärlig situation.
            Jag delar Lennart
          </note>
          <note>
            Rohdins bedömning i denna fråga. Man har efter omfattande internationella
            påtryckningar, bl.a.
          </note>
          <note>
            efter svenska ansträngningar, försökt att i viss utsträckning
            respektera FN:s sanktioner mot
          </note>
          <note>
            Serbien och Montenegro, och detta är en påfrestning för den makedoniska
            ekonomin.
          </note>
          <note>
            Man har i Makedonien också en stor minoritetsfrågeställning,
            som man hitintills har hanterat på ett sätt som i Balkanperspektiv
            är mycket hedervärt. Jag håller med Lennart Rohdin om att nyheterna
            därifrån nu är oroväckande. ESK
          </note>
          <note>
            har en mission på plats just för att försöka bidra till att förebygga
            spänningar mellan folkgrupperna.
          </note>
          <note>
            Jag kan väl också återigen som svensk utrikesminister säga att
            vi önskar att FYROM skall få sin rätta plats i ESK-sammanhang.
            Vi tycker att detta är naturligt. Det är en mycket besvärlig fråga,
            då tillgodoseendet av detta önskemål blockeras av ett antal länder.
            Min förhoppning är ändå att frågan på något sätt skall föras framåt
            inför ministermötet i Rom.
          </note>
          <note type="speaker">
            Anf. 86 TALMANNEN:
          </note>
          <note>
            Jag får tacka utrikesministern för informationen.
          </note>
          <note>
            8 § Information från regeringen om polisfrågor
          </note>
          <note>
            Anf. 87 Justitieminister GUN HELLSVIK
          </note>
          <note>
            (m):
          </note>
          <note>
            Fru talman! Den svenska polisen har under de senaste åren varit
            föremål för ett omfattande reformarbete med syfte att effektivisera
            verksamheten och stärka den demokratiska förankringen. Reformarbetet
            går nu vidare. På senare tid har reformarbetet och förhållandena
            i övrigt inom polisen kommit att uppmärksammas alltmer i den allmänna
            debatten. Tyvärr tycks det råda en hel del missuppfattningar om
            den pågående utvecklingen inom polisen, vilket i vissa fall har
            givit debatten en inriktning som är ägnad att förvirra snarare
            än att klargöra vad som verkligen sker.
          </note>
          <note>
            Mot bakgrund av detta har jag funnit det angeläget att inför
            riksdagen ge en översiktlig redovisning av läget inom polisen
            och av den utveckling som pågår där.
          </note>
          <note>
            Låt mig till en början erinra om de reformer som har genomförts
            inom polisen under senare år.
          </note>
          <note>
            Grundläggande för utvecklingen inom polisen är de förändringar
            som riksdagen beslutade om under
          </note>
          <note>
            1980-talet på grundval av ett utredningsarbete inom
          </note>
          <note>
            1975 års polisutredning och 1981 års polisberedning. Det reformarbetet
            gick bl.a. ut på att decentralisera verksamheten och att stärka
            den lokala demokratiska förankringen. Många beslut som tidigare
            hade fattats centralt fördes nu ned till den lokala polisorganisationen.
            Vid varje polismyndighet fick den kommunalt förankrade polisstyrelsen
            befogenhet i alla frågor utom polisledning i enskilda fall.
          </note>
          <note>
            1980-talets decentraliseringsreform inom polisen har fullföljts
            under 1990-talet. De nya reformerna grundas på förslag som har
            lagts fram av den nuvarande regeringen och som har beslutats med
            bred politisk majoritet i riksdagen. Till dessa reformer hör införandet
            av länspolismästarmodell i alla län och övergång till ett nytt
            budgetsystem med ramanslag och målstyrning. Härigenom har länsstyrelserna
            fått betydligt bättre möjligheter att fullgöra de uppgifter som
            högsta polisorgan i länen som de formellt sett har haft ända sedan
            polisens förstatligande. Länsstyrelserna har nu ansvaret för både
            verksamhet och ekonomi inom polisen och kan omsätta statsmakternas
            övergripande beslut för polisen på ett sätt som är avpassat efter
            varierande förutsättningar i olika delar av landet.
          </note>
          <note>
            Det demokratiska inflytandet på regional nivå inom polisen säkerställs
            genom att landshövdingen eller länsstyrelsens lekmannastyrelse
            svarar för alla politiskt viktiga beslut rörande polisen.
          </note>
          <note>
            En annan nyhet inom polisen är den ökande inriktningen mot förebyggande
            polisverksamhet och ökad synlighet från polisens sida. Härigenom
            skapas bättre förutsättningar för att förverkliga de kriminalpolitiska
            målen att minska brottsligheten och öka människors trygghet mot
            brott. Dessa riktlinjer från statsmakternas sida har nu börjat
            få genomslag i polisarbetet på fältet. Vi ser betydligt fler poliser
            på gatorna än för några år sedan. Det förebyggande polisarbetet
            har börjat ge resultat i form av minskad brottslighet, låt vara
            än så länge lokalt och i begränsad skala.
          </note>
          <note>
            Så sent som i våras godkände riksdagen regeringens förslag till
            en ny inriktning av trafikpolisens verksamhet. Riktlinjerna innebär
            bl.a. att trafikövervakningen skall bedrivas synligt och förebyggande
            och att ledningen för trafikpolisen skall ligga lokalt och regionalt
            precis som för annan polisverksamhet. Resultatet har blivit något
            av en nytändning för den svenska trafikpolisen. Aldrig har så
            många poliser synts ute på vägarna som under den gångna sommaren.
            Trafikolyckorna har också minskat i antal, vilket säkert åtminstone
            till en del måste tillskrivas trafikpolisens skickliga och engagerade
            arbete.
          </note>
          <note>
            När polisen nu har framgång i sitt arbete beror det inte minst
            på att den tidigare polisbristen är i stort sett avhjälpt. År
            1992 satte riksdagen, efter förslag från regeringen, som mål att
            höja antalet utbildade polismän till 16 700. Det målet har vi
            nu i huvudsak uppnått, genom en ökad intagning till
          </note>
          <note>
            Polishögskolan.
          </note>
          <note>
            Av det jag nu har sagt framgår att regeringen lägger stor vikt
            vid att polisen utvecklas i rätt riktning och får ökad förmåga
            att lösa sina viktiga uppgifter i samhället. Samtidigt är det
            klart att inte ens ett prioriterat område som polisen kan undgå
            att beröras av den samhällsekonomiska kris som
          </note>
          <note>
            Sverige för närvarande befinner sig i.
          </note>
          <note>
            Förra höstens uppgörelse mellan regeringen och
          </note>
          <note>
            Socialdemokraterna rörande besparingar i de offentliga utgifterna
            innebär att 500 miljoner kronor skall sparas inom polisens område.
            Detta skall ske utan att det går ut över den operativa polisverksamheten.
            Besparingarna skall tas ut successivt inom en treårsperiod.
          </note>
          <note>
            I den decentraliserade organisation som numera tillämpas inom
            polisen är det en uppgift för polismyndigheter och länsstyrelser
            att svara för att verksamhetsmålen kan uppfyllas inom de ekonomiska
            ramar som tilldelas. Regeringen har särskilt uppdragit åt länsstyrelserna
            att svara för att polisverksamheten rationaliseras så att besparingarna
            kan genomföras utan att det går ut över den operativa verksamheten.
            För detta ändamål har ytterligare befogenheter decentraliserats
            till länsstyrelserna, bl.a. att bestämma om indelningen i polisdistrikt.
          </note>
          <note>
            Rikspolisstyrelsen har till uppgift att stödja rationaliseringaarbetet
            och att utöva tillsyn över detta. Denna uppläggning av rationaliseringsarbetet
            inom polisen har godtagits av riksdagen vid behandlingen av budgetpropositionen
            för innevarande budgetår.
          </note>
          <note>
            Rationaliseringsarbetet är nu i full gång i länen.
          </note>
          <note>
            Länen har redovisat en första omgång rationaliseringsplaner för
            Rikspolisstyrelsen, som granskar planerna i egenskap av tillsynsmyndighet.
          </note>
          <note>
            Man kan konstatera att länen har kommit olika långt i sitt arbete.
            En del län ligger väl framme och har redan tagit beslut om organisatoriska
            och andra åtgärder för att exempelvis minska den administrativa
            överbyggnaden och minska kostnaderna på andra sätt. Andra län
            har inte kommit lika långt. Redan nu tyder emellertid prognoser
            från Rikspolisstyrelsen och
          </note>
          <note>
            Riksrevisionsverket på att sparmålet för innevarande budgetår
            kommer att uppnås.
          </note>
          <note>
            Det finns skäl att framhålla Stockholms län som det län som hittills
            har kommit längst när det gäller att utarbeta en rationaliseringsplan
            som inte bara innebär att sparmålet kan nås utan att den operativa
            verksamheten drabbas, utan som t.o.m.
          </note>
          <note>
            leder till att den operativa verksamheten kan utvecklas och bli
            bättre till en totalt sett lägre kostnad.
          </note>
          <note>
            Det är naturligt att ett omfattande rationaliseringsarbete ger
            upphov till oro hos personalen. Stockholms län har redan gett
            till känna att de planerade rationaliseringarna kommer att kunna
            genomföras utan att någon personal friställs. I en del andra län
            har man däremot bedömt att det blir nödvändigt med personalminskningar
            som inte kan klaras med naturlig avgång. Det är de berörda myndigheterna
            som måste svara för dessa bedömningar och åtgärder. Riksdagens
            uttalande om att den operativa verksamheten inte får drabbas sätter
            dock givetvis en gräns för vilka åtgärder som en polismyndighet
            eller en länsstyrelse kan vidta.
          </note>
          <note>
            Statsmakternas intentioner med rationaliseringsarbetet är således
            entydiga: den polisoperativa verksamheten skall sättas främst.
          </note>
          <note>
            I den allmänna debatten har det påståtts att en aspirantkurs
            vid Polishögskolan har lagts ned av brist på pengar. Uppgifterna
            är felaktiga och tyder dessutom på bristande förståelse för de
            moderna styrningsprinciper som ligger till grund för polisens
            nya budgetsystem. Det är numera länsstyrelsen som ansvarar för
            både verksamhet och ekonomi för länets polis. Därmed är det länsstyrelsen
            som bedömer hur många poliser som behöver rekryteras för framtiden
            och som beställer nya aspiranter från Polishögskolan. När polisbristen
            nu är avhjälpt är det naturligtvis så att det behövs färre nya
            aspiranter än under de år när grundutbildningen gick för högtryck
            för att kunna fylla vakanserna så snabbt som möjligt. Man kan
            nu förutse att utbildningen av nya poliser kommer att plana ut
            på en nivå som behövs för att kunna hålla ungefär nuvarande antal
            polismän i landet.
          </note>
          <note>
            Vad jag nu sagt innebär att antalet polismän inte längre är något
            problem för den svenska polisen.
          </note>
          <note>
            Antalet polismän i framtiden bestäms främst av det polisoperativa
            behovet.
          </note>
          <note>
            En annan missuppfattning i den allmänna debatten är att det pågående
            rationaliseringsarbetet inom polisen skulle kunna leda till att
            den polisiära servicen i vissa fall skulle försämras eller att
            den lokala förankringen inom polisen skulle tunnas ut.
          </note>
          <note>
            Så får det självfallet inte bli. Riksdagens och regeringens avsikter
            är kristallklara när det gäller polisens lokala anknytning. Exemplet
            från
          </note>
          <note>
            Stockholms län som jag tidigare nämnde visar också att det går
            att utveckla den lokala förankringen inom ramen för det pågående
            rationaliseringsarbetet. För framtiden är det nödvändigt att fortsätta
            och fullfölja det pågående reformarbetet.
          </note>
          <note>
            Den centrala polisorganisationen har nyligen setts över av Rikspolisstyrelsen
            och av en särskild utredare, hovrättspresidenten Håkan Winberg.
          </note>
          <note>
            Winberg har föreslagit att en tydligare åtskillnad görs mellan
            verksledning och operativa funktioner på central nivå med syfte
            att förstärka både verksledningen och de operativa funktionerna.
            På så sätt skulle verksledningen också kunna utöva en effektiv
            tillsyn över Rikskriminalpolisen och
          </note>
          <note>
            Säkerhetspolisen, vilket i dag inte är möjligt.
          </note>
          <note>
            Rikspolisstyrelsen har riktat kritik mot Håkan
          </note>
          <note>
            Winbergs förslag. Däremot har bedömningen varit en annan vid
            en hearing som Justitiedepartementet hållit med företrädare för
            länsstyrelserna och andra organ, bl.a. Riksåklagaren, Riksrevisionsverket,
          </note>
          <note>
            Statskontoret och polisfacket. Praktiskt taget alla deltagare
            vid hearingen anslöt sig i huvudsak till
          </note>
          <note>
            Winbergs analys och förslag. Anledningen till att
          </note>
          <note>
            Håkan Winbergs rapport bedömts så olika kan kanske vara att den
            kan läsas på olika sätt när det gäller hur polisens verksamhet
            skall samordnas centralt i framtiden.
          </note>
          <note>
            Utredningarna om den centrala polisorganisationen är nu föremål
            för remissbehandling. Min ambition är givetvis att statsmakterna
            skall kunna fatta beslut om den centrala polisorganisationens
            framtid med sedvanlig bred politisk enighet. Jag är därför beredd
            att genomföra en parlamentarisk beredning av organisationsförslagen.
            Den parlamentariska beredningen bör också studera och utvärdera
            det nu pågående rationaliseringsarbetet på lokal och regional
            nivå med hänsyn till rationaliseringsarbetets stora betydelse
            för polisverksamheten i landet.
          </note>
          <note>
            Polisverksamheten måste utvecklas vidare på det lokala planet.
            Decentraliseringsarbetet bör alltså fortsätta, och siktet bör
            nu vara inställt på att stärka polisens demokratiska förankring
            på den lägsta nivån, i kommuner och kommundelar.
          </note>
          <note>
            Utredningen om polisorganisationen i Stockholms län har redan
            visat på en möjlig väg genom sitt förslag om närpolisområden med
            närpolisråd.
          </note>
          <note>
            Frågan om ett ökat kommunalt engagemang i polisfrågor och i det
            trygghetsskapande arbetet över huvud taget utreds också i den
            parlamentariska Trygghetsutredningen under ordförandeskap av riksdagsledamoten
            Jerry
          </note>
          <note>
            Martinger.
          </note>
          <note>
            Arbetet inom Trygghetsutredningen är enligt min mening mycket
            viktigt. Det är naturligtvis inte meningen att gå tillbaka till
            ett kommunalt polisväsende. Men utvecklingen har visat att det
            är nödvändigt att polisens verksamhet samordnas nära med verksamheten
            inom olika kommunala organ, t.ex. skolan och socialtjänsten. Det
            är också nödvändigt att polisen samarbetar med föreningar och
            frivilligorganisationer av olika slag, t.ex.
          </note>
          <note>
            sammanslutningar av boende eller näringsidkare, brottsofferjourer,
            idrottsrörelsen, osv. Först genom en sådan nära samverkan mellan
            polisen och andra i det lokala samhället är det möjligt att förverkliga
            de kriminalpolitiska målen att minska brottsligheten och öka tryggheten.
          </note>
          <note>
            Nödvändigheten av att utveckla det lokala brottsförebyggande
            och trygghetsskapande arbetet understryks också av Brottsförebyggande
            rådet i en framtids- och omvärldsanalys, som rådet har gjort på
            regeringens uppdrag och som nyligen redovisats.
          </note>
          <note>
            Utvecklingen på det lokala planet kommer att väsentligt förbättra
            möjligheterna att förebygga och bekämpa vardagsbrottslighet i
            form av exempelvis gatuvåld, narkotikalangning, rån, inbrott och
            skadegörelse. Däremot krävs det andra metoder och en annan organisation
            för att bekämpa den mest kvalificerade brottsligheten. Jag tänker
            då på internationell brottslighet som exempelvis illegal narkotikahandel,
            men också annan brottslighet som bedrivs organiserat eller är
            av särskilt kvalificerat slag, exempelvis ekonomisk brottslighet.
          </note>
          <note>
            För att bekämpa sådan brottslighet behövs i första hand kriminalpolis
            med en särskild inriktning mot internationell eller annars kvalificerad
            brottslighet.
          </note>
          <note>
            En organisation för sådan polisverksamhet finns redan i dag,
            främst vid Rikskriminalpolisen och på regional nivå inom polisen.
            Här behövs en utveckling av specialistkompetens, arbetsmetoder
            och kriminalteknik. Det är också nödvändigt att utveckla samarbetet
            med andra myndigheter, inte minst med åklagarna, som regelmässigt
            är förundersökningsledare i detta slag av brottsutredningar.
          </note>
          <note>
            Regeringen har för innevarande budgetår tilldelat polisen 60
            miljoner kronor för att utveckla den kvalificerade kriminalpolisverksamheten.
          </note>
          <note>
            Rikspolisstyrelsen håller nu på att utarbeta ett utvecklingsprogram
            i enlighet med dessa anvisningar från regeringen. Denna satsning
            på att utveckla polisens insatser mot den mest kvalificerade brottsligheten
            måste fortsätta. Jag räknar med att i den kommande budgetpropositionen
            återkomma med en utförligare redovisning av dessa utvecklingsfrågor.
          </note>
          <note>
            När det gäller kampen mot den internationella brottsligheten
            kommer ett medlemskap i EG att öppna nya möjligheter för Sveriges
            del. Vi får då tillgång till det fördjupade internationella polissamarbete
            som håller på att utvecklas, bl.a. i form av den europeiska kriminalpolisbyrån
          </note>
          <note>
            Europol. Jag ser det som mycket angeläget att
          </note>
          <note>
            Sverige så snart som möjligt kan medverka i detta utvecklingsarbete
            i fråga om bekämpning av illegal narkotikahandel och annan internationell
            kriminalitet. Genom kontakter mellan den svenska regeringen och
            det belgiska ordförandeskapet har vi försäkrat oss om att Sverige
            i egenskap av kandidatland redan nu skall kunna inleda en dialog
            med berörda utvecklingsgrupper inom EG.
          </note>
          <note>
            Konsekvenserna för Sveriges del av den fria rörligheten har på
            regeringens uppdrag utretts av en arbetsgrupp med företrädare
            för berörda departement och myndigheter och med referenspersoner
            från näringslivet och de fackliga organisationerna. Gruppen framhåller
            särskilt att ett medlemskap i EG kommer att förbättra
          </note>
          <note>
            Sveriges möjligheter att bekämpa den internationella brottsligheten
            på ett effektivt sätt.
          </note>
          <note>
            En annan sak som gruppen behandlar är hur gränskontroller och
            gränsövervakning skall organiseras vid ett medlemskap. Bl.a. föreslår
            gruppen att Sverige också som EG-medlem skall behålla en övervakning
            av gränserna mot andra
          </note>
          <note>
            EG-länder för att förhindra att narkotika och vapen förs in i
            landet illegalt. Regeringen kommer inom kort att initiera ett
            skyndsamt utredningsarbete inom kommittéväsendets ram för att
            ta fram konkreta förslag till organisation och lagreglering av
            gränskontrollen vid ett medlemskap.
          </note>
          <note>
            Den översikt jag nu har givit av utvecklingsarbetet inom polisen
            är givetvis ingen uttömmande redovisning. En sådan redovisning
            skulle bli alltför lång för att lämpligen kunna ges i det här
            sammanhanget. Jag har ändå försökt att klargöra att det arbete
            i fråga om decentralisering och verksamhetsutveckling som inleddes
            genom 80-
          </note>
          <note>
            talets polisreform nu är på väg att fullbordas.
          </note>
          <note>
            När det gäller själva polisverksamheten sker utvecklingen efter
            två parallella linjer. Den ena innebär en ökad inriktning mot
            förebyggande arbete och närpolisverksamhet. I detta ligger också
            en ökning av medborgarinflytandet på kommunnivå och ett ökat samarbete
            med kommunala och andra lokala organ. Den andra utvecklingslinjen
            innebär en satsning på kvalificerad kriminalpolisverksamhet för
            bekämpning av internationell och organiserad brottslighet, inte
            minst illegal narkotikahandel och ekonomisk brottslighet. Här
            kommer, som nämnts, ett medlemskap i EG att innebära ett väsentligt
            tillskott i utvecklingsarbetet.
          </note>
          <note>
            Sammantaget innebär detta att polisen nu är inne i en dynamisk
            och mycket positiv förändringsprocess som på sikt bör kunna leda
            till att de kriminalpolitiska målen att minska brottsligheten
            och öka tryggheten förverkligas.
          </note>
          <note type="speaker">
            Anf. 88 LARS-ERIK LÖVDÉN (s):
          </note>
          <note>
            Fru talman! Jag ber att få tacka justitieministern för den här
            informationen. Den har i långa stycken varit mycket bra och klargörande.
            Jag kan ställa mig bakom många av de tankegångar som justitieministern
            har om hur polisväsendet bör utvecklas. De ligger även -- som
            justitieministern också konstaterade i sin information -- väl
            i linje med 80-talets polisreformer, som det rådde en bred politisk
            enighet om.
          </note>
          <note>
            Jag har två reflexioner och två frågor med anledning av justitieministerns
            information. Den första reflexionen gäller Winbergs utredning.
            Utan att gå in på den i sak -- jag är kritisk till vissa delar
            av den -- konstaterar jag nu att justitieministern är beredd att
            ansluta sig till den socialdemokratiska uppfattningen att det
            skall tillsättas en parlamentarisk beredning för de centrala polisfrågorna
            och att den parlamentariska beredningen också skall få i uppgift
            att utvärdera det förändringsarbete som har satts i gång lokalt
            med anledning av rationaliseringskravet. Det är bra att justitieministern
            nu intar den ståndpunkten.
          </note>
          <note>
            Det kan kanske leda till att vi når politisk enighet även om
            den viktiga frågan hur den centrala polisorganisationen skall
            se ut.
          </note>
          <note>
            Den andra reflexion jag gör med anledning av informationen är
            att justitieministern nu uppenbarligen ansluter sig till vår uppfattning
            att det är möjligt att spara 500 miljoner kronor inom polisväsendet
            utan att det drabbar den polisoperativa verksamheten. Av justitieministerns
            information framgår det på många punkter att hon ansluter sig
            till den uppfattningen. Därmed behöver den frågan inte ligga kvar
            i den politiska debatten.
          </note>
          <note>
            Så till de två frågorna. Den första gäller vad justitieministern
            säger om den kriminalpolitiska verksamheten. Hon säger att hon
            räknar med att i budgetpropositionen återkomma med en utförlig
            redovisning av de här utvecklingsfrågorna.
          </note>
          <note>
            Innefattar den redovisningen också ökade anslag till kampen mot
            den kvalificerade ekonomiska brottsligheten?
          </note>
          <note>
            Den andra frågan rör Polishögskolan. Om det skulle visa sig att
            länsstyrelserna inte beställer polisutbildning så att man kan
            bibehålla en utbildningsverksamhet på någorlunda hög nivå på
          </note>
          <note>
            Polishögskolan utan Polishögskolans framtid hotas -- kommer justitieministern
            och regeringen då att vara beredda att lägga fast utbildningsmål
            och utbildningsnivåer för Polishögskolan så att man kan säkra
            dess fortlevnad?
          </note>
          <note>
            Anf. 89 Justitieminister GUN HELLSVIK
          </note>
          <note>
            (m):
          </note>
          <note>
            Fru talman! Jag vill passa på att kommentera det som Lars-Erik
            Lövdén sade.
          </note>
          <note>
            Jag tycker att det är viktigt att vi, i en så stor fråga som
            polisfrågan, är eniga. Därför har det inte varit några som helst
            problem för mig att se positivt på en parlamentarisk beredning.
            Att jag inte från början var inne på denna linje berodde på att
            jag inte uppfattade förslagen som särskilt revolutionerande. När
            jag insåg att de på en del håll uppfattades som revolutionerande
            menade jag att tankar på en parlamentarisk beredning var helt
            korrekta.
          </note>
          <note>
            Jag har hela tiden sagt att det är möjligt att göra besparingar
            inom Polisen. Däremot har jag ställt mig frågande till Socialdemokraternas
            krav på å ena sidan besparingar och å andra sidan extra medel.
            Det är precis detta som Lars-Erik Lövdén nu kommer med.
          </note>
          <note>
            Lars-Erik Lövdén säger att vi är överens om att besparingar måste
            genomföras inom Polisen, men i samma andetag säger han att kriminalpolisen
            behöver mer pengar. Hur detta skall gå ihop vet jag inte. Jag
            kan bara peka på att vi har avsatt 60
          </note>
          <note>
            miljoner för särskilda ändamål inom
          </note>
          <note>
            Rikskriminalpolisen. Jag kan inte i dag säga om vi har samma
            möjlighet nästa budgetår. Det beror på helheten. Vi har ändå från
            regeringens sida mycket tydligt markerat att den organiserade
            brottsligheten har hög prioritet.
          </note>
          <note>
            Jag skall till sist ta upp frågan om Polishögskolan.
          </note>
          <note>
            Jag har i många olika sammanhang tydligt markerat att länen har
            en skyldighet att redovisa hur deras beställning av polisaspiranter
            sammanfaller med deras framtida behov, även om ansvaret för beställning
            ligger hos dem. Det är
          </note>
          <note>
            Rikspolisstyrelsens skyldighet att kontrollera att länen klarar
            av det framtida polisbehovet med sina beställningar.
          </note>
          <note type="speaker">
            Anf. 90 LARS-ERIK LÖVDÉN (s):
          </note>
          <note>
            Herr talman! Det är utmärkt att också skatteministern har kommit
            in i plenisalen, eftersom vi behandlar polisfrågor.
          </note>
          <note>
            Jag konstaterar ännu en gång att justitieministern och jag är
            överens om att besparingarna på 500
          </note>
          <note>
            miljoner kronor inte behöver gå ut över den polisoperativa verksamheten.
            Det är alldeles utmärkt.
          </note>
          <note>
            Vad vi föreslår är att man skall sätta in ökade resurser för
            att bekämpa ekobrottsligheten. Detta efterlyste jag. Jag frågade
            justitieministern om hon är beredd att föreslå sådana specialdestinerade
            resurser för utökade insatser mot den kvalificerade ekonomiska
            brottsligheten. Om justitieministern är det kan jag försäkra henne
            om att hon har
          </note>
          <note>
            Socialdemokraternas stöd.
          </note>
          <note>
            Anf. 91 Justitieminister GUN HELLSVIK
          </note>
          <note>
            (m):
          </note>
          <note>
            Herr talman! Lars-Erik Lövdén bör vara medveten om att varje
            ökning av medel på något område inom Polisen också innebär en
            ökad besparing på den lokala organisationen. Regeringspartierna
            och
          </note>
          <note>
            Socialdemokraterna har varit överens om den totala besparingen,
            och detta måste gå ihop.
          </note>
          <note>
            Jag har på olika sätt markerat att vi utöver det viktiga brottsförebyggande
            arbetet också måste bekämpa den organiserade brottsligheten, bl.a.
          </note>
          <note>
            den ekonomiska brottsligheten. Vi har ännu icke blivit färdiga
            med nästa års budgetarbete. Lars-
          </note>
          <note>
            Erik Lövdén är väl medveten om att det inte går och att det vore
            alldeles fel att i dag stå och tala om hur man tänker fördela
            de pengar som man ännu inte vet om man har.
          </note>
          <note type="speaker">
            Anf. 92 KARL GUSTAF SJÖDIN (nyd):
          </note>
          <note>
            Herr talman! Jag vill tacka justitieministern för en mycket klargörande
            information beträffande en del frågor som inte minst har diskuterats
            i media. Jag tänker närmast på den parlamentariska beredningen.
            Jag hälsar med tillfredsställelse att justitieministern liksom
            Ny demokrati har stött
          </note>
          <note>
            Socialdemokraterna och krävt en parlamentarisk beredning.
          </note>
          <note>
            Jag är dock litet förvånad över att justitieministern ansluter
            sig till uppfattningen att besparingen på
          </note>
          <note>
            500 miljoner inte skall påverka den operativa verksamheten. Jag
            skall inte uppehålla mig någon längre tid vid den debatten. Men
            jag har kanske litet bättre insikt om den praktiska polistjänstgöringen.
            Därför vet jag att denna besparing kommer att påverka den verksamheten.
          </note>
          <note>
            De olika länsstyrelserna har för att kunna genomföra dessa besparingskrav
            bedömt att det är en övertalighetssituation. Av den anledningen
            har
          </note>
          <note>
            Rikspolisstyrelsen föreslagit åtgärder för personalavveckling
            som innebär en frivillig pensionering från 58 års ålder. Jag skulle
            av justitieministern vilja höra hur långt man på departementet
            har kommit med detta arbete.
          </note>
          <note>
            Anf. 93 Justitieminister GUN HELLSVIK
          </note>
          <note>
            (m):
          </note>
          <note>
            Herr talman! Först vill jag på nytt påminna om exemplet från
            Stockholms län. Stockholms län har kommit mycket långt i sitt
            planeringsarbete när det gäller genomförande av rationaliseringar.
            Från
          </note>
          <note>
            Stockholms läns sida menar man att man med begränsade resurser
            t.o.m. kan få en bättre verksamhet. Om detta går i Stockholms
            län har jag svårt att se att det inte skall kunna gå på andra
            håll.
          </note>
          <note>
            Jag har glömt vad den andra frågan handlade om.
          </note>
          <note>
            Får jag be om en snabb replik?
          </note>
          <note type="speaker">
            Anf. 94 KARL GUSTAF SJÖDIN (nyd):
          </note>
          <note>
            Herr talman! Den handlade om den aviserade minskningen av personal
            ute i landet och om åtgärder som Rikspolisstyrelsen har föreslagit.
          </note>
          <note>
            Anf. 95 Justitieminister GUN HELLSVIK
          </note>
          <note>
            (m):
          </note>
          <note>
            Herr talman! Jag får skylla min förvirring på att
          </note>
          <note>
            Karl Gustaf Sjödin först sade utveckling i stället för avveckling.
          </note>
          <note>
            Frågan om avveckling av poliser över viss ålder är under beredning.
            Det är inte bara en fråga för
          </note>
          <note>
            Justitiedepartementet, utan det är i högsta grad en fråga för
            Finansdepartementet. Det finns ännu inte något avgörande, utan
            detta ärende bereds.
          </note>
          <note type="speaker">
            Anf. 96 KARL GUSTAF SJÖDIN (nyd):
          </note>
          <note>
            Herr talman! Justitieministern säger att man har lyckats i Stockholms
            län. Stockholms län är dock inte hela Sverige. Det är litet annorlunda
            förhållanden ute i landet, speciellt i den del som jag kommer
            ifrån, Norrbotten, och i övriga Norrland.
          </note>
          <note>
            Där finns det en ganska gammal kår. Om man inte kommer fram till
            en bra lösning när det gäller personalavvecklingen måste unga
            poliser som inte har konstituerade tjänster, vilket de äldre har,
            sägas upp. Man måste snabbt komma fram till en bra lösning när
            det gäller detta. Annars kommer det att påverka den operativa
            verksamheten, i och med att yngre polismän måste avskedas.
          </note>
          <note>
            Anf. 97 Justitieminister GUN HELLSVIK
          </note>
          <note>
            (m):
          </note>
          <note>
            Herr talman! Vi håller, som jag sade, på att bereda frågan i
            en diskussion med Finansdepartementet.
          </note>
          <note>
            Det är ju inte så att detta inte kostar statskassan några pengar.
          </note>
          <note type="speaker">
            Anf. 98 MARIANNE ANDERSSON (c):
          </note>
          <note>
            Herr talman! Jag beklagar att jag inte har lyssnat på informationen.
            Det kan hända att min fråga på något sätt är berörd i den information
            som justitieministern lämnade.
          </note>
          <note>
            Min fråga gäller de strukturförändringar och effektiviseringar
            av Polisens arbete som nu är på gång ute i landet. Det innebär
            förändringar av många polisdistrikt, vilket på många håll väcker
            konflikter och stor debatt. Det finns också en del förslag om
            förändringar som som så att säga växer fram underifrån, som man
            är helt överens om. Det gäller i Älvsborgs respektive Värmlands
            län. Det handlar om sammanslagningen av Åmåls och
          </note>
          <note>
            Säffles polisdistrikt.
          </note>
          <note>
            Lekmannastyrelsen i Älvsborgs län har tillstyrkt den här förändringen
            medan man i Värmland ännu inte har haft frågan uppe till behandling.
            Det skulle vara intressant att höra om justitieministern är beredd
            att undanröja de lagliga hinder som finns för ett sådant samarbete
            över länsgränserna.
          </note>
          <note>
            Anf. 99 Justitieminister GUN HELLSVIK
          </note>
          <note>
            (m):
          </note>
          <note>
            Herr talman! Den oro som Marianne Andersson nämner är jag mycket
            medveten om. Jag hyser stor respekt för den. Det var jag också
            inne på i min information.
          </note>
          <note>
            Det är positivt när idéer kommer från de direkt berörda. Att
            jag har tagit de diskussioner som
          </note>
          <note>
            Marianne Andersson nämner om förslagen rörande
          </note>
          <note>
            Åmål och Säffle på allvar kanske framgår av att jag i går träffade
            landshövdningen i Älvsborgs län. Vi förde en diskussion om hur
            man kan komma vidare.
          </note>
          <note>
            I det här sammanhanget vill jag nämna vad jag sade i går: En
            sådan formell förändring av gränsdragningarna som man tänkt sig
            kan knappast genomföras i sådan tid att den hinner få effekt,
            om vi skall hinna bereda den på rimligt sätt i
          </note>
          <note>
            Justitiedepartementet och riksdagen.
          </note>
          <note>
            Däremot uppfattade jag att landshövdningen och jag var helt överens
            om att det finns goda möjligheter att samverka över länsgränsen.
            Det finns exempel från andra håll i landet på sådan samverkan.
            På vissa håll har man ingått formella avtal om samverkan.
          </note>
          <note type="speaker">
            Anf. 100 MARIANNE ANDERSSON (c):
          </note>
          <note>
            Herr talman! Det var ett positivt besked att man kan samverka.
            Om det nu är så att man inte kan genomföra dessa förändringar
            utan ytterligare beredning, vilket jag har stor respekt för, då
            är min följdfråga: Är justitieministern beredd att göra en sådan
            beredning att man sedan kan gå samman till ett distrikt om man
            vill göra det vid den tidpunkten?
          </note>
          <note>
            Anf. 101 Justitieminister GUN HELLSVIK
          </note>
          <note>
            (m):
          </note>
          <note>
            Herr talman! Som jag ser det är inte det viktiga var de formella
            gränserna går. Även om vi sätter upp nya gränser, så har vi ändå
            gränser. Om den saken tror jag landshövdingen och jag var helt
            överens i våra diskussioner i går. Det blir nya behov av samverkan
            även över de nya gränserna.
          </note>
          <note>
            Om det visar sig att det finns problem i regleringen som lägger
            hinder i vägen för en vettig samverkan, då är jag självklart beredd
            att ta initiativet till att söka undanröja hindren för en bättre
            samverkan.
          </note>
          <note>
            Överläggningen var härmed avslutad.
          </note>
          <note>
            9 § Svar på interpellation 1993/94:29 om fastighetstaxeringen
          </note>
          <note type="speaker">
            Anf. 102 Statsrådet BO LUNDGREN (m):
          </note>
          <note>
            Herr talman! Sören Lekberg har frågat mig vilka åtgärder jag
            är beredd att vidta för att eliminera de enligt honom orimliga
            effekter som nästa års allmänna taxering av hyreshusfastigheter
            kommer att leda till.
          </note>
          <note>
            Sören Lekberg hävdar att höjningen av taxeringsvärdena tillsammans
            med upptrappning av den garanterade räntan slår särskilt hårt
            på nyproducerade bostäder. Sören Lekberg anser att detta inte
            är rimligt.
          </note>
          <note>
            Orsaken till de orimligheter som Sören Lekberg först nu verkar
            se är den politik som han själv medverkade till under framför
            allt andra hälften av
          </note>
          <note>
            1980-talet. Det var då som man, genom flera politiska misstag,
            skapade grunden för att produktionskostnaderna för nybyggda bostäder
            steg i höjden, från ca 4 000 kr per kvadratmeter i början på 1980-talet
            till ca 11 000 under senare år.
          </note>
          <note>
            Att detta skulle sätta sina spår i höjda taxeringsvärden var
            förutsägbart. Det var också förutsägbart att de höga produktionskostnaderna
            skulle leda till problem i systemet för upptrappning av den garanterade
            räntan.
          </note>
          <note>
            Vi har nu till uppgift att komma till rätta med de problem som
            föregående regering skapat. Vi gör det främst genom att driva
            en ekonomisk politik som skapar förutsättningar för ett lägre
            ränteläge.
          </note>
          <note>
            Räntan är den enskilt viktigaste utgiftsposten för bostadsfastigheterna.
            För att skapa dessa förutsättningar var regeringspartierna och
          </note>
          <note>
            Socialdemokraterna överens om besparingar, bl.a.
          </note>
          <note>
            i räntebidragskostnaderna. Medan
          </note>
          <note>
            Socialdemokraterna hoppat av denna överenskommelse har regeringspartierna
            fullföljt den och tagit sitt ansvar för att förtroendet för det
            politiska systemets förmåga att komma till rätta med statens budgetunderskott
            skall bestå.
          </note>
          <note>
            Regeringens förslag om hur besparingarna skall läggas ut innebär
            att de senast byggda årgångarna inte får någon extra upptrappning
            av den garanterade räntan under år 1994. Vi har också i en proposition
            den 29 oktober lagt fram flera förslag för att stabilisera bostadskreditmarknaden.
          </note>
          <note>
            Regeringen har för sin del också gjort bedömningen att de höjda
            taxeringsvärdena på hyreshus i huvudsak inte bör få slå igenom
            på uttaget av fastighetsskatt, bl.a. för att motverka ökade boendekostnader
            för boende i hyreshus.
          </note>
          <note>
            Regeringen har därför i den häromdagen avgivna propositionen
            Vissa fastighetsskattefrågor, m.m.
          </note>
          <note>
            föreslagit att skattesatsen för hyreshus sänks från
          </note>
          <note>
            2,5 till 1,5 %.
          </note>
          <note>
            Det är bra att socialdemokrater numera inser orimligheterna i
            de beslut som de verksamt bidrog till. Det skapar förutsättningar
            för att komma till rätta med de höga bostadskostnader som följt
            av
          </note>
          <note>
            1980-talets politik på detta område.
          </note>
          <note type="speaker">
            Anf. 103 SÖREN LEKBERG (s):
          </note>
          <note>
            Herr talman! Jag ber att få tacka Bo Lundgren för svaret på min
            interpellation. Bakgrunden är i korthet följande.
          </note>
          <note>
            Den som flyttade in i en nybyggd lägenhet som blev färdig 1991
            har råkat ut för en rad förändringar i de ekonomiska villkoren.
          </note>
          <note>
            För det första har den reguljära upptrappningen av den garanterade
            räntan skett 50 % snabbare än vad som gällde vid inflyttningen.
          </note>
          <note>
            För det andra har det skett en extra nedtrappning av räntebidragen
            med stora belopp såväl 1992 som
          </note>
          <note>
            1993.
          </note>
          <note>
            Dessa ändrade spelregler kan uppskattas betyda
          </note>
          <note>
            800--900 kr per månad för en vanlig trerumslägenhet. Det är verkligen
            inga små pengar för normala inkomsttagare.
          </note>
          <note>
            De närmaste åren kommer, om regeringen får som den vill, denna
            lägenhet att råka ut för fortsatta indragningar av räntebidrag,
            ordinarie och extra.
          </note>
          <note>
            Sammanlagt betyder det närmare 1 000 kr per månad.
          </note>
          <note>
            År 1996 skall bostadslånen för fastigheten där denna lägenhet
            ligger konverteras. Om kreditinstituten då har samma räntemarginaler
            som nu kommer boendekostnaden att öka med ytterligare 800--1 000
            kr per månad.
          </note>
          <note>
            Detta är ett fullt normalt exempel, och det visar på en sammanlagd
            ökning av boendekostnaderna sedan inflyttningen på 2 600--2 900
            kr i månaden.
          </note>
          <note>
            Månadskostnaden för den här trerummaren kommer således att årligen
            öka med 500--600 kr per månad under femårsperioden.
          </note>
          <note>
            Då skall påpekas att jag i mitt exempel inte avsatt en enda krona
            för höjda driftskostnader under dessa fem år.
          </note>
          <note>
            Som om detta inte vore nog, herr talman, kommer enligt gällande
            regler denna bostad att under 1996
          </note>
          <note>
            även belastas med fastighetsskatt. Denna enligt min mening fullkomligt
            absurda situation, som dess värre är vardagen för tusentals hushåll,
            är bakgrunden till att jag har frågat skatteministern vilka åtgärder
            han är beredd att vidta för att mildra effekterna av systemskiftet
            inom bostadspolitiken.
          </note>
          <note>
            En självklar och rimlig åtgärd, enligt min mening, skulle vara
            att senarelägga tidpunkten då fastighetsskatten skall börja betalas.
          </note>
          <note>
            Tyvärr är statsrådets svar en besvikelse. Det innehåller den
            sedvanliga, ganska trista, polemiken om vem som bär skulden till
            allt ont och vem som har hoppat av olika överenskommelser. Jag
            tror inte att de hårt utsatta hushåll som jag hade i åtanke med
            min interpellation känner sig hjälpta eller till freds med den
            sortens käbbel.
          </note>
          <note>
            Såvitt jag kan se är Bo Lundgrens konkreta svar på min fråga
            att inga åtgärder kommer att övervägas.
          </note>
          <note>
            Fastighetsskatt kommer att tas ut, utöver de redan inträffade
            och beslutade kostnadsökningarna. Det är ett klart och tydligt
            besked till de tiotusentals företrädesvis unga hushåll som utan
            egen förskyllan hamnat i en närmast omöjlig ekonomisk situation
            genom systemskiftet. Regeringen anser uppenbarligen att dessa
            människor får klara sig bäst de kan. Några lättnader i kraven
            på nedskärningar i räntebidragen funderar man inte på. Inte ens
            en lättnad i beskattningen är aktuell.
          </note>
          <note type="speaker">
            Anf. 104 Statsrådet BO LUNDGREN (m):
          </note>
          <note>
            Herr talman! Jag måste säga att jag i Sören
          </note>
          <note>
            Lekbergs anförande inte hittade någon som helst kunskap om vad
            som egentligen är relevant i den här diskussionen.
          </note>
          <note>
            Låt mig först säga att interpellationens fråga var vilka åtgärder
            jag var beredd att vidta för att eliminera de orimliga effekter
            som nästa års omtaxering av hyreshusfastigheter kommer att leda
            till. Jag trodde att det var den frågan som ställdes till mig,
            och jag svarade att vi kommer att sänka uttaget av fastighetsskatt
            på ett sådant sätt att man hanterar de orimliga effekterna. Det
            är väl att vidta åtgärder!
          </note>
          <note>
            Jag är ganska övertygad om att de som har introducerat fastighetsskatten,
            dvs. Sören Lekberg och hans parti, gärna skulle se att fastighetsskatten
            fortsatte att öka.
          </note>
          <note>
            Får jag sedan säga att reglerna om befrielse från fastighetsskatt
            i fem år, sedan halv fastighetsskatt i ytterligare fem år och
            därefter full fastighetsskatt är något som Sören Lekbergs parti
            i regeringsställning lade fram. Tycker Sören Lekberg att
          </note>
          <note>
            Socialdemokraternas politik var felaktig även på detta område?
            Det var den alldeles uppenbart i andra avseenden.
          </note>
          <note>
            Det hyresgästerna i de lägenheter som byggdes
          </note>
          <note>
            1991 lider av är de enorma produktionskostnaderna. Kan Sören
            Lekberg försvara att man lät produktionskostnaderna gå upp till
            de nivåer som vi har diskuterat här? Det är ju den totala kostnaden.
            Den ledde till budgetunderskott, som skattebetalarna har att betala
            nu eller senare, och den ledde till hyror som är fullkomligt orimliga,
            därför att den underliggande kostnaden är orimlig.
          </note>
          <note>
            Man kan inte resonera om räntemarginaler som
          </note>
          <note>
            Sören Lekberg gör. Ni såg till att driva en politik som höll
            uppe räntan, och ni lägger nu i riksdagen fram förslag om en politik
            som håller uppe räntan.
          </note>
          <note>
            När man, med er politik, skall skriva om lån 1996, så kommer
            man att få betala betydligt mer i form av räntekostnader än om
            regeringen fortsätter med den budgetsaneringspolitik som vi faktiskt
            fortfarande står fast vid, även om
          </note>
          <note>
            Socialdemokraterna inte vågar stå till svars ens för vad man
            kom överens med regeringen om i september i fjol.
          </note>
          <note type="speaker">
            Anf. 105 SÖREN LEKBERG (s):
          </note>
          <note>
            Herr talman! Det jag befarade besannades. Bo
          </note>
          <note>
            Lundgren kan inte låta bli den här pajkastningen.
          </note>
          <note>
            Han fortsätter att älta vems felet är och att vi socialdemokrater
            tydligen är roten till allt ont. Men jag vill mana Bo Lundgren
            till försiktighet. Vem som helst kan nämligen gå tillbaka till
            handlingarna och i riksdagsprotokollen från 1980-talet se hur
            Bo
          </note>
          <note>
            Lundgren och hans parti då agerade.
          </note>
          <note>
            Inte var det väl Bo Lundgren som föreslog åtgärder mot det spekulativa
            byggandet? Inte var det Bo
          </note>
          <note>
            Lundgren som ville stoppa kreditexpansionen?
          </note>
          <note>
            Nej,herr talman, det var precis tvärtom.
          </note>
          <note>
            Det är bra, tycker jag, att regeringen nu lägger fram förslag
            om en halvering av fastighetsskatten för flerbostadshusen. Men
            det löser inte problemen för de boende i de fastigheter som jag
            har berört i min interpellation, nämligen de senast byggda fastigheterna.
            De som bor i dessa har nämligen råkat ut för ändrade spelregler
            som innebär att deras ekonomiska situation över en natt radikalt
            har förändrats.
          </note>
          <note>
            Jag har gett konkreta exempel på vilka kostnadsökningar de har
            råkat ut för. Den proposition som Bo Lundgren nu har signerat
            löser inte dessa hushålls problem, tvärtom. De skall få fastighetsskatt
            1996 om Bo Lundgren får igenom sin politik.
          </note>
          <note>
            Därför har jag frågat: Vad tänker Bo Lundgren göra? Är det inte
            rimligt att man låter bli att ta ut fastighetsskatten?
          </note>
          <note>
            Jag får inget svar. Det enda Bo Lundgren säger är att han inte
            kommer att göra någonting. Eftersom det inte tycks vara aktuellt
            att föreslå några lättnader i beskattningen vill jag fråga Bo
            Lundgren av vilken anledning han inte vill vidta några åtgärder
            för dessa hushåll. Vad finns det för förklaringar?
          </note>
          <note>
            Jag kan tänka mig följande tre förklaringar, och det skulle vara
            intressant med en kommentar av Bo
          </note>
          <note>
            Lundgren.
          </note>
          <note>
            Är det så att regeringen anser att de problem som jag har redovisat
            är överdrivna och inte behöver åtgärdas?
          </note>
          <note>
            Är det så att Bo Lundgren anser att de drabbade hushållen får
            skylla sig själva?
          </note>
          <note>
            Är det så att regeringen anser att de drabbade privata hyresvärdarna
            och bostadsrättsföreningarna bör få gå i konkurs?
          </note>
          <note>
            Är någonting av detta förklaringen till regeringens passivitet?
          </note>
          <note type="speaker">
            Anf. 106 Statsrådet BO LUNDGREN (m):
          </note>
          <note>
            Herr talman! Sören Lekbergs bristande förmåga att över huvud
            taget ta ansvar för vad han har stått för tidigare påminner nästan
            om en del personer på finansmarknaderna. Det är förvånande.
          </note>
          <note>
            Det är inte fråga om pajkastning att driva en politik som utgår
            från att man inser olika ekonomiska och andra samband och att
            man försöker klara ut orsakerna till dagens problem för att kunna
            hantera dem.
          </note>
          <note>
            Orsakerna till att ett antal människor, bostadsrättshavare och
            hyresgäster, har problem i dag är naturligtvis att bostadskostnaderna
            tilläts explodera. Det här inser Sören Lekberg. Men då säger han
            att Bo Lundgren har ett stort ansvar. Jag satt inte i regeringsställning
            under 80-talet. Jag tyckte att reglerna på kreditmarknaden skulle
            avregleras när så var nödvändigt -- de höll inte.
          </note>
          <note>
            Men mitt parti klarade tidigt ut att det inte gick att driva
            en sådan inflationspolitik som dåvarande regeringen bedrev. Det
            gick inte heller att ha så höga marginalskatter att det blev fråga
            om en låneekonomi. Det ledde ju till att spekulationsbubblan blåstes
            upp på ett sätt som bidrog till de problem som de stackars hyresgästerna
            och bostadsrättshavarna i dag upplever.
          </note>
          <note>
            Till råga på allt säger Sören Lekberg att Bo
          </note>
          <note>
            Lundgren kommer att få igenom sin politik 1996.
          </note>
          <note>
            Om jag ursprungligen hade kunna driva min politik, hade det inte
            funnits någon fastighetsskatt över huvud taget. Nu måste vi hantera
            de problem ni har lämnat efter er. Men det budgetsaldo som har
            uppstått på grund av finanskrisens effekter på ekonomin gör att
            vi måste vara mycket försiktiga när det gäller att vidta åtgärder
            som inte leder till budgetsanering. Det måste genomföras en budgetsanering.
            Ni har helt och hållet avsvurit er ansvaret för detta. Det är
            beklagligt. Men vi måste fullfölja den överenskommelse ni träffade
            med oss så sent som för ett år sedan. Men ni tar inte något ansvar
            där heller, inte vare sig som som parti eller som individer. Jag
            tycker att det är anmärkningsvärt.
          </note>
          <note>
            Jag tar ansvaret för att bidra till att rätta till dessa saker
            så att det blir så få problem som möjligt för de enskilda människor
            som drabbas av den politik som fördes tidigare. Men det går inte
            att helt undvika problem. Kostnaderna finns ju där. Låt mig fråga
            Sören Lekberg: Var det rimligt med dessa produktionskostnader
            i slutet av 80-talet och början av 90-talet?
          </note>
          <note type="speaker">
            Anf. 107 SÖREN LEKBERG (s):
          </note>
          <note>
            Herr talman! Bo Lundgren är en skicklig debattör.
          </note>
          <note>
            Men de sakliga argumenten är ganska få.
          </note>
          <note>
            I mitt förra inlägg berörde jag 80-talet. Jag berättade vad Bo
            Lundgren gjorde på den tiden.
          </note>
          <note>
            Han lade inte fram några konkreta förslag för att bemästra den
            spekulativa situation som då fanns på byggmarknaden. Jag och flera
            andra socialdemokrater i denna kammare lanserade då förslag om
            att införa investeringsavgifter på de kontorshus som då byggdes.
            Tyvärr infördes den avgiften mycket sent. Om den hade kunnat införas
            tidigare, hade det kanske gått att pressa ned byggkostnaderna.
            Bo Lundgren tillhörde på den tiden dem som över huvud taget inte
            ville göra något för att bemästra byggkostnaderna. Där skulle
            marknadskrafterna ha fritt spelrum.
          </note>
          <note>
            Jag har bara detta inlägg kvar. Jag kan nu konstatera att situationen
            för de tiotusentals hushåll som jag har berört här -- dvs. de
            som bor i hus byggda 1991 och senare -- vill Bo Lundgren inte
            göra något åt. De får skylla sig själva. De skulle tydligen ha
            förutsett före valet det systemskifte som
          </note>
          <note>
            Bo Lundgren senare har genomfört. Det är, herr talman, ett rått
            men klart besked till dessa människor.
          </note>
          <note type="speaker">
            Anf. 108 Statsrådet BO LUNDGREN (m):
          </note>
          <note>
            Herr talman! Det var vänligt av Sören Lekberg att säga att jag
            är en skicklig debattör. Om det är så --
          </note>
          <note>
            det skall inte jag bedöma -- tror jag att det beror på att jag
            faktiskt är övertygad om vad jag gör och att jag, till skillnad
            från Sören Lekberg, använder sakliga argument.
          </note>
          <note>
            Sören Lekberg säger demagogiskt att Bo Lundgren uppenbarligen
            inte vill göra något. Vi är överens om att sänka fastighetsskatten
            från 2,5 % till 1,5 %.
          </note>
          <note>
            Det innebär att kostnaderna blir lägre än vad de skulle ha blivit
            med oförändrade regler etablerade av er.
          </note>
          <note>
            Sören Lekberg försöker säga att det är jag som är ansvarig för
            att man efter de första fem årens skattefrihet skall betala halv
            fastighetsskatt och därefter full fastighetsskatt. Så är det inte.
            Det var ni som lade förslaget på riksdagens bord 1990. Det var
            er majoritet som röstade igenom förslaget. Ta ansvar för vad ni
            har gjort!
          </note>
          <note>
            Jag tycker att det är så ledsamt och en skandal för det politiska
            systemet att man inte kan inse vad som egentligen orsakade problemen.
            Jag tycker att det är besvärligt när människor drabbas av att
            de trodde på de löften som gavs om att bygga hus med lägenheter
            utan att tänka på kostnaderna. En normal trerummare kostade 1990
            bara i ränteutgifter 9 300 kr i månaden. På tre år har vi med
            hjälp av sänkta räntor och lägre produktionskostnader gjort att
            motsvarandef siffra för samma lägenhet i dag är 5 700 kr. Räntan
            har gått ned.
          </note>
          <note>
            Vi träffade en uppgörelse i september i fjol. Ni går ifrån den.
            Men vi ser till att lägga ut de besparingar vi då var överens
            om med hjälp av våra egna beslut, dvs. nästa år kommer de senast
            byggda årgångarna inte att få del av problemen. Vi vidtar en stor
            mängd åtgärder för att lindra effekterna av den politik som ni
            borde ta ansvar för. Jag beklagar att ni inte gör det.
          </note>
          <note>
            Överläggningen var härmed avslutad.
          </note>
          <note>
            10 § Svar på interpellation 1993/94:7 om resurserna till de mindre
            och medelstora högskolorna
          </note>
          <note>
            Anf. 109 Utbildningsminister PER UNCKEL
          </note>
          <note>
            (m):
          </note>
          <note>
            Herr talman! I den framställda interpellationen ställs dels frågan
            huruvida medlen under anslagsposten E 13, punkt 4:1 Stöd till
            forskarutbildning av universitets- och högskolelärare utan doktorsexamen,
            skall förbehållas universiteten, dels om det är min avsikt att
            de 40 miljoner kronor av medlen för förstärkning av den grundläggande
            högskoleutbildningen (prop. 1992/93:42) som avsatts som stöd till
            nätverk mellan å ena sidan de mindre och medelstora högskolorna
            och å den andra sidan universitet och högskolor med fasta forskningsresurser,
            skall utgöra en reell förstärkning av resurserna vid de mindre
            och medelstora högskolorna.
          </note>
          <note>
            Herr talman! Låt mig först göra en översikt över de vidtagna
            åtgärderna. Regeringen föreslog hösten
          </note>
          <note>
            1992 en kvalitetsförstärkning av den grundläggande högskoleutbildningen
            bl.a. genom att 75 miljoner kronor 1992/93 och 100 miljoner kronor
            budgetåren 1993/94--1995/96 skulle användas för att förstärka
            tillgången på vetenskapligt kompetenta lärare inom den högre utbildningen.
          </note>
          <note>
            Riksdagen följde regeringens förslag.
          </note>
          <note>
            I regeringens proposition 1992/93:170 Forskning för kunskap och
            framsteg föreslogs att 40 miljoner kronor inom ovan nämnda totalram
            av 100 miljoner kronor fr.o.m. 1993/94 skulle avsättas till stöd
            för nätverk för forskning och forskarutbildning mellan de mindre
            och medelstora högskolorna och universiteten och högskolor med
            fasta forskningsresurser. Riksdagen följde även detta förslag.
          </note>
          <note>
            De medel som innevarande budgetår avsatts för att förstärka tillgången
            på vetenskapligt kompetenta lärare, omkring 60 miljoner kronor,
            saknar öronmärkning och skall fördelas på grundval av redovisad
            användning av de medel som anvisats under 1992/93 och sakliga
            och kvalitativa bedömningar. Några begränsningar därutöver föreligger
            inte.
          </note>
          <note>
            Jag vill också erinra om att utöver de 40 miljonerna för stöd
            till nätverk med universitet och högskolor med fasta forskningsresurser,
            har riksdagen till följd av regeringens förslag i propositionen
            om forskning även höjt anslaget E 12
          </note>
          <note>
            Forskningsstödjande åtgärder vid mindre och medelstora högskolor
            med 20 miljoner kronor fr.o.m. innevarande budgetår. Samtidigt
            har regeringen föreslagit att ytterligare 40 miljoner skall avsättas
            under 1994/95 för forskning i nätverk med industriell anknytning.
          </note>
          <note>
            Tillsammans innebär de höjda anslagen en förstärkning av resurserna
            vid landets mindre och medelstora högskolor med 100 miljoner kronor
            under en tvåårsperiod. Svaret på fråga nummer två är: Ja, jag
            anser att detta utgör en reell förstärkning av resurserna för
            de mindre och medelstora högskolorna.
          </note>
          <note type="speaker">
            Anf. 110 INGER HESTVIK (s):
          </note>
          <note>
            Herr talman! Jag vill först tacka statsrådet för svaren på mina
            frågor. Jag vill gärna tolka dem positivt. Men jag vill gärna
            ha ett extra klarläggande om vad de innebär.
          </note>
          <note>
            Mina frågor handlar egentligen om -- och jag är osäker på om
            jag har fått svar på detta -- huruvida de mindre och medelstora
            högskolorna, liksom tidigare, har rätt att utnyttja de 62 miljoner
            som finns under anslaget E 13 för 1993/94 Stöd till forskarutbildning
            av universitets- och högskolelärare utan doktorsexamen. Är det
            det anslaget statsrådet hänvisar till i interpellationssvaret
            när han nämner ''omkring 60
          </note>
          <note>
            miljoner kronor''?
          </note>
          <note>
            Om vi inte får utnyttja anslaget under E 13 --
          </note>
          <note>
            personalen på Utbildningsdepartementet har deklarerat att det
            är så -- innebär det en klar försämring för de mindre och medelstora
            högskolorna. I så fall klingar statsrådets korta jasvar på min
            andra fråga mycket falskt. Men innebörden blir inte förstärkning
            för de små högskolorna. Innebörden blir i så fall att regeringen
            skapar en detaljstyrning och en administrativ överbyggnad med
            särskild beredning för att hantera de medel som riksdagen faktiskt
            redan under andra förutsättningar har beviljat.
          </note>
          <note>
            Det vore bra om statsrådet kan ge ett klart svar i dag. Har de
            mindre och medelstora högskolorna, precis som tidigare år, rätt
            att utnyttja anslagsposten E 13 Stöd till forskarutbildning av
            universitets- och högskolelärare utan doktorsexamen, eller är
            vi fr.o.m. innevarande år hänvisade enbart till resurserna under
            anslaget
          </note>
          <note>
            E 12?
          </note>
          <note type="speaker">
            Anf. 111 INGVAR JOHNSSON (s):
          </note>
          <note>
            Herr talman! Vad Per Unckel ibland säger om de små och medelstora
            högskolornas betydelse står ofta i skarp kontrast till vad han
            sedan föreslår i sina propositioner. Det vore kanske bättre med
            färre vackra ord i talen men att ge något mer i propositionerna.
          </note>
          <note>
            Det finns skäl att befara att oviljan att satsa rejält på de
            små och medelstora högskolorna är ett av denna regerings allra
            mest ödesdigra misstag.
          </note>
          <note>
            Risken är att möjligheterna till industriell förnyelse på orter
            som nu drabbas hårt av industrinedläggningar inte tas till vara.
          </note>
          <note>
            Vid de små och medelstora högskolorna finns i dag mycket aktivitet
            och stark framåtanda. Jag tror att mycket av den tillväxt av nya
            små och medelstora företag som måste till om jobben skall klaras
            i framtiden skall växa fram ur utbildnings- och forskningsprojekt
            just vid de regionala högskolorna. Låt mig ge några exempel med
            utgångspunkt i ett västsvenskt perspektiv.
          </note>
          <note>
            De fyra mindre högskolorna där verkar alla i regioner där behovet
            av förnyelse i industrikrisens spår är mycket stort. Här byggs
            nu i positiv anda ut ett samarbete på högskoleorterna, bl.a. ett
            nätverk för forskningssamverkan i Västsverige där de stora högskolorna
            i Göteborg ingår. Men problemet för de små högskolorna i Västsverige
            är att resurserna är så ytterligt begränsade i förhållande till
            behoven.
          </note>
          <note>
            Vi socialdemokrater vill satsa sammanlagt ytterligare 47 miljoner
            kronor per år på dessa högskolor. Jag undrar om Per Unckel riktigt
            har insett vad t.ex. ytterligare 4 miljoner kronor till forskning
            och ytterligare 7 miljoner kronor till utbildning vid högskolan
            i Trollhättan/Uddevalla kunde betyda för regionens förnyelsearbete.
          </note>
          <note>
            Fyrstadsregionen har mist en mängd industriarbetstillfällen och
            har i dag en arbetslöshet som är tre procentenheter högre än i
            riket. För ungdomen är det ännu värre. Det stora behov av utbildning
            och forskning som detta för med sig skall nu mötas av en högskola
            som bara är hälften så stor som i andra jämförbara regioner.
          </note>
          <note>
            Jag skall nämna ett exempel på vilka viktiga projekt som finns
            på gång vid en liten högskola som vår. I
          </note>
          <note>
            samarbete med universitetet och företag inom området, bl.a. Volvo
            Flygmotor AB, har planer tagits fram för att bilda ett kompetenscentrum
            för teknisk sprutning. Det handlar om utveckling av en mycket
            avancerad ytbehandlingsmetod som är unik. För detta projekt har
            framställts önskemål om medel från NUTEK. Men i första bedömningen
            har inte något anslag tillstyrkts till detta kompetenscentrum.
            Det finns nu en mycket stark oro runt om i landet för att aktiviteter
            som tas fram vid de mindre högskolorna hamnar i strykklass när
            resurser till forskning från olika myndigheter skall fördelas
            framöver. Det handlar bl.a. om löntagarfondsmedlen.
          </note>
          <note>
            Jag påstår inte direkt att Per Unckel utövar ministerstyre över
            de myndigheter som fördelar medel. Men jag tror att det finns
            en stor fara att signalerna från regeringen uppfattas så att det
            blir negativt för de små högskolorna. Detta tillsammans med de
            snåla anslagen från regeringen riskerar att strypa mycket viktig
            utveckling runt om i landet.
          </note>
          <note>
            Per Unckel har därför ett dubbelt ansvar för att de små skolorna
            behandlas snålt vid fördelning av forskningsresurser. Egentligen
            är det omöjligt att förstå hur regeringen tänker när man å ena
            sidan är snål mot de små högskolorna, å andra sidan talar sig
            varm för utveckling av småföretagsamheten.
          </note>
          <note>
            I sitt svar till Inger Hestvik fortsätter Per Unckel att dra
            skrytvalsen om hur mycket det satsas på de små högskolorna. Men
            detta skryt, som jag hört så många gånger, bygger på en mycket
            märklig behandling av statistik. Det skulle jag kunna beskriva
            med följande exempel:
          </note>
          <note>
            Om högskolan i Trollhättan/Uddevalla får 200 nya platser ger
            det en högre procentuell ökning än om
          </note>
          <note>
            Lund får 1 000 platser. Men skillnaden i platser mellan den största
            och minsta högskolan ökar ju med 800 platser! Om en liten högskola
            får ett påslag med 1 miljon kronor för forskningsstödjande åtgärder
            är det ett större procentuellt påslag än om en större högskola
            får 10 miljoner kronor. Men skillnaden i resurser ökar med 9 miljoner
            kronor.
          </note>
          <note>
            Så, tycker jag underlaget ser ut för de påståenden som regeringen
            gör att man förstärker och ger de små högskolorna en gynnsam behandling.
          </note>
          <note>
            Herr talman! Sammanfattningsvis vill jag säga att den viktigaste
            insatsen som regeringen kan göra för utveckling av småföretag
            är att stödja de små och medelstora högskolorna. Det skulle också
            vara mycket positivt för glesbygden.
          </note>
          <note>
            Mot den bakgrunden skulle jag vilja fråga utbildningsministern
            om han är beredd att ompröva sin i grunden negativa inställning
            till att satsa särskilt på de små högskolorna.
          </note>
          <note>
            Anf. 112 Utbildningsminister PER UNCKEL
          </note>
          <note>
            (m):
          </note>
          <note>
            Herr talman! Det är svårt att ompröva en inställning som man
            inte har. Den bild av negativism gentemot de mindre och medelstora
            högskolorna som Ingvar Johnsson framför, i en nit att ställa till
            gräl här på aftonkvisten, känner jag inte igen.
          </note>
          <note>
            Herr talman! Det är alltid klokt att då och då luta sig tillbaka
            för att göra en jämförelse, inte mellan regering och opposition,
            eftersom det är möjligt att regering och opposition spelar sina
            något olikartade roller, men mellan regering och regering; detta
            för att jämföra vad en regering har gjort med vad en annan regering
            har gjort.
          </note>
          <note>
            I all stillsamhet noterar jag att det inte finns någon regering
            som på motsvarande korta tid har byggt ut den högre utbildningen
            så fort som den nuvarande, detta inklusive den utbildning som
            sker vid de mindre och medelstora högskolorna.
          </note>
          <note>
            Jag noterar också att det inte finns någon regering som så kraftfullt
            förstärkt forskningsresurserna vid de mindre och medelstora högskolorna,
            som denna regering. Mot den bakgrunden klingar Ingvar
          </note>
          <note>
            Johnssons anklagelser möjligen en smula falskt.
          </note>
          <note>
            Låt mig dessutom påminna om att regeringen, när det gäller utbyggnaden
            av den högre utbildningen under de gångna åren, vid ett särskilt
            tillfälle bestämde sig för att satsa speciellt på de högskolor
            som då var de allra minsta, nämligen högskolorna i
          </note>
          <note>
            Trollhättan, Vänersborg, Halmstad och
          </note>
          <note>
            Karlskrona/Ronneby.
          </note>
          <note>
            Låt mig återgå till frågan som denna debatt egentligen handlar
            om, nämligen högskolornas möjlighet att disponera de olika typerna
            av resurser.
          </note>
          <note>
            För att belysa samma fråga från en annan infallsvinkel skulle
            jag vilja svara på ett annat sätt.
          </note>
          <note>
            Vi talar i realiteten om två olika poster med förstärkningar
            för forskning.
          </note>
          <note>
            Den ena posten handlar om att förstärka kompetensen hos högskolelärarna,
            dvs. lärare som haft otillräcklig kompetens skulle få möjlighet
            att skaffa sig doktorskompetens, alternativt skulle högskolorna
            med samma pengar kunna rekrytera medarbetare som redan från början
            hade den högre kompetensen. I båda fallen leder detta rimligen
            till att forskningskapaciteten vid högskolorna ökar, därför att
            man får forskare till dessas förfogande.
          </note>
          <note>
            I denna del finns det, som jag antydde i mitt svar, ingen öronmärkning
            mellan stora och små högskolor. Icke doktorskompetenta medarbetare
            finns ju vid såväl de stora som de små högskolorna.
          </note>
          <note>
            Pengarna är alltså tillgängliga för båda dessa kategorier. De
            mindre högskolorna är ingalunda uteslutna.
          </note>
          <note>
            Den andra posten handlar om nätverket. Det är regeringens och
            riksdagens ambition att knyta samman de större universiteten med
            dessas starkare forskningsresurser med de mindre högskolorna för
            att utveckla samarbete sinsemellan.
          </note>
          <note>
            När väl beredningsarbetet på fördelningen är klar, kommer dessa
            resurser i mycket hög grad att hamna hos de mindre högskolorna
            -- det tror jag nog jag vågar lova -- eftersom behovet av nätverksanknytning
            är större där än på de större universiteten och forskarhögskolorna.
          </note>
          <note type="speaker">
            Anf. 113 INGER HESTVIK (s):
          </note>
          <note>
            Herr talman! Jag konstaterar fortfarande att jag inte får ett
            ja- eller ett nej-svar när det gäller frågan om E 13-anslaget.
          </note>
          <note>
            Den första delen som Per Unckel nämner, när det gäller förstärkt
            kompetens hos högskolelärare går säkerligen under E 13-anslaget.
            Tolkar jag det hela rätt om jag säger att de mindre och medelstora
            högskolorna har rätt att utnyttja detta anslag? Om det är så,
            är jag fullkomligt nöjd. Nätverken ligger ju under E 12-anslaget.
            Det har jag helt klart för mig. Det oron gäller är hur E 13-anslaget
            kan få utnyttjas.
          </note>
          <note>
            Det är ytterligare något som oroar mig och som jag vill ta upp.
            Det talades om anslag och budgetmedel.
          </note>
          <note>
            Vi är nu inne i november månad, och högskolorna har ännu inte
            fått någon reaktion från departementet i fråga om de forskningspengar
            som de kan förväntas få för innevarande år, med budgetårsstart
            den 1 juli. Medlen är inte fördelade ännu, trots att fördelningen
            är baserad på användningen av medel som anvisats för förra läsåret.
          </note>
          <note>
            I högskolan Falun/Borlänge tycker man inte att detta är tillfredsställande.
            Om dessa pengar, som är mycket värdefulla och viktiga för högskolorna,
            skall komma till någon nytta måste de fördelas snarast. Halva
            läsåret har, som jag nyss sade, redan gått. Jag vet att det finns
            ansökningar från exempelvis högskolan Falun/Borlänge, som jag
            har mest anknytning till. De lämnades in redan förra året, eftersom
            man när man ansökte om medel för budgetåret 1992/93 även ansökte
            för 1993/94. Det är inte där problemet sitter.
          </note>
          <note>
            Över huvud taget anser de mindre och medelstora högskolorna att
            det är svårt att få besked när det gäller forskningsfrågorna och
            de budgetmedel som hör till. För att kunna planera för en bra
            forskarutbildning måste vi i framtiden i början av varje budgetår
            få klarare besked.
          </note>
          <note>
            Jag hoppas verkligen att statsrådet har samma åsikt som jag och
            är beredd att medverka till förbättringar. Jag vill också gärna
            ha svaret ja när det gäller frågan om E 13-anslaget, för att få
            det till protokollet, så att vi vet vad som gäller.
          </note>
          <note type="speaker">
            Anf. 114 INGVAR JOHNSSON (s):
          </note>
          <note>
            Herr talman! Jag vet att Per Unckel inte tycker om att jag kritiserar
            de bristande satsningarna på de små högskolorna. Men faktum är
            att skillnaden i antalet studenter vid de största universiteten
            och vid de små högskolorna har ökat påtagligt under
          </note>
          <note>
            Per Unckels tid. Det tycker jag att Per Unckel kan erkänna.
          </note>
          <note>
            Per Unckel återkommer till något som han ofta nämner, nämligen
            att antalet platser inom högskolan ökat kraftigt nu när vi har
            en borgerlig regering. Men jag vet inte vad Per Unckel var upptagen
            med under våren 1991. Det var nämligen då som en enig riksdag
            gjorde beställningen som ligger till grund för de utbyggnader
            som gjorts. Det skrevs också i beställningen att de små och medelstora
            högskolorna skulle prioriteras.
          </note>
          <note>
            Tyvärr finns det många exempel på -- kanske inte visade så öppet
            här i kammaren -- att Per Unckel har varit ovillig att satsa på
            de små högskolorna. Vi vet hur det var under behandlingen av krispaketet.
          </note>
          <note>
            Det gick ett par månader innan något förslag kom från regeringen,
            och alla centerpartier som jag känner sade att det berodde på
            att man inte kunde få utbildningsministern med på en tillräcklig
            prioritering av de små högskolorna.
          </note>
          <note>
            Är detta påstående felaktigt, är det bra. Framför allt vore det
            bra om Per Unckel inte bromsar på ett sådant sätt i framtiden.
          </note>
          <note>
            Jag skulle vilja tillägga när det gäller de små och medelstora
            högskolorna i glesbygden att det, efter den korta tid som högskolan
            funnits där, finns många positiva exempel på satsningar som kan
            göras, bl.a. i Dalsland och norra Bohuslän.
          </note>
          <note>
            Det visar sig också att det finns en flexibilitet hos de små
            som de större har svårare att klara. Jag tror att det kommer många
            förslag som bygger på att den kompetensuppbyggnad som skall ske
            inom småföretag inte kan ske genom att någon tar tjänstledigt
            ett par år för att skaffa sig högskoleutbildning, utan måste ske
            under tiden som personen -- i varje fall delvis -- är kvar på
            sitt arbete i företaget. Det krävs då både satsningar och vilja
            att hitta flexibla lösningar.
          </note>
          <note>
            Per Unckel kommenterade inte mitt påstående att det finns en
            risk för att man påverkar myndigheter att vara negativa till satsningar
            på de små högskolorna, om regeringen har den här uppfattningen.
            Det finns en sådan oro i dag, och jag tycker att Per Unckel skall
            ta den på allvar.
          </note>
          <note>
            Anf. 115 Utbildningsminister PER UNCKEL
          </note>
          <note>
            (m):
          </note>
          <note>
            Herr talman! Ingvar Johnsson frågade vad jag gjorde våren 1991.
            Det skall jag berätta för honom.
          </note>
          <note>
            Då skrev jag motioner åt Moderata samlingspartiet i riksdagen.
            Vi väckte en motion i januari månad där vi föreslog en utbyggnad
            av den högre utbildningen. Det råkade vara så att andra partier
            skrev likartade motioner, mot en regering som i budgetpropositionen
            hade visat total nonchalans --
          </note>
          <note>
            såsom man hade gjort de senaste 15 åren -- inför behovet av en
            expansion av den högre utbildningen.
          </note>
          <note>
            Som av en händelse kom regeringen i kompletteringspropositionen
            samma vår fram till den ståndpunkt som en majoritet av riksdagen
            annars hade röstat igenom mot den dåvarande regeringens uppfattning.
            Jag är inte alldeles säker på att historieskrivningen från våren
            1991
          </note>
          <note>
            framställde den regeringen i en riktigt så heroisk dager som
            Ingvar Johnsson nyss antydde.
          </note>
          <note>
            Får jag därefter hålla med Ingvar Johnsson om att åtskilligt
            konstruktivt inträffar vid de små och medelstora högskolorna.
            Låt mig peka på vad som händer vid den högskola som Ingvar Johnsson
            särskilt talar om, nämligen i
          </note>
          <note>
            Trollhättan/Vänersborg, med de växelutbildningar som man där
            har utvecklat tillsammans med arbetslivet, som är unika i sitt
            slag och som sannolikt blir mycket framgångsrika vad det lider.
          </note>
          <note>
            Jag kan ta två andra exempel på två små högskolor.
          </note>
          <note>
            Den tekniska utbildning som bedrivs i Halmstad är vida överlägsen
            mycket av utbildningen vid de stora universiteten. Karlskrona/Ronneby
            har en av de allra minsta högskolorna, och det som utvecklas där
            har sannolikt en motsvarande ställning.
          </note>
          <note>
            Det är av det skälet som jag med viss emfas tillbakavisar Ingvar
            Johnssons påstående om min negativism gentemot de mindre och medelstora
            högskolorna.
          </note>
          <note>
            Jag tror, herr talman, om jag skall vara riktigt ärlig, att Ingvar
            Johnssons bedömning i detta fall mera härrör från en annalkande
            valrörelse än från en faktisk läsning av de historiska urkunderna.
          </note>
          <note>
            Jag går därmed tillbaka till ursprungsfrågan: Får de mindre och
            medelstora högskolorna del av de medel som är anslagna för att
            öka lärarnas kompetens? Ja, det finns, som jag sade i mitt svar,
            ingen begränsning, ingen speciell öronmärkning, utan hela högskoleväsendet
            har möjlighet att få del av detta.
          </note>
          <note type="speaker">
            Anf. 116 INGER HESTVIK (s):
          </note>
          <note>
            Herr talman! Jag tolkar svaret så som jag gjorde från början,
            dvs. att vi får utnyttja anslaget E 13 --
          </note>
          <note>
            annars säger statsrådet emot mig. Det är en bekräftelse som jag
            med glädje skall ta med mig ut till de högskolor som jag har haft
            kontakt med och som har framfört sin oro.
          </note>
          <note type="speaker">
            Anf. 117 INGVAR JOHNSSON (s):
          </note>
          <note>
            Herr talman! Jag minns mycket väl den moderata partimotionen
            från våren 1991. En sak är jag helt säker på, och det är att Per
            Unckel, om han hade skrivit motionen själv, borde ha kommit ihåg
            att där inte står en rad om att prioritera de små och medelstora
            högskolorna.
          </note>
          <note>
            Jag sade i mitt första inlägg att det inte finns någon samstämmighet
            mellan vad som görs och de vackra ord som Per Unckel ofta uttalar
            om de små högskolorna. Han gav exempel och uttryckte sin uppskattning
            av vad som görs vid den nyaste högskolan. Min förhoppning är bara
            att han också ger uttryck för det i den budgetproposition som
            snart kommer.
          </note>
          <note>
            Överläggningen var härmed avslutad.
          </note>
          <note>
            11 § Hänvisning av ärende till utskott
          </note>
          <note>
            Föredrogs och hänvisades
          </note>
          <note>
            Redogörelse
          </note>
          <note>
            1993/94:JO1 till konstitutionsutskottet
          </note>
          <note>
            12 § Bordläggning
          </note>
          <note>
            Anmäldes och bordlades
          </note>
          <note>
            Propositionerna
          </note>
          <note>
            1993/94:88 Ändring i lagen (1973:1199) om ersättning från den
            internationella oljeskadefonden, m.m.
          </note>
          <note>
            1993/94:89 Ändring i växtförädlarrättslagen
          </note>
          <note>
            (1971:392)
          </note>
          <note>
            1993/94:92 Vissa ändringar i läkemedelslagen
          </note>
          <note>
            Motionerna
          </note>
          <note>
            med anledning av prop. 1993/94:25 Inriktningen av den ekonomiska
            politiken
          </note>
          <note>
            1993/94:Fi7 av John Andersson (-)
          </note>
          <note>
            1993/94:Fi8 av Gudrun Schyman m.fl. (v)
          </note>
          <note>
            1993/94:Fi9 av Karin Israelsson (c)
          </note>
          <note>
            1993/94:Fi10 av Ingvar Carlsson m.fl. (s) (delvis väckt med anledning
            av händelse av större vikt)
          </note>
          <note>
            1993/94:Fi11 av Ian Wachtmeister m.fl. (nyd)
          </note>
          <note>
            (delvis väckt med anledning av händelse av större vikt)
          </note>
          <note>
            1993/94:Fi12 av Peter Kling (nyd)
          </note>
          <note>
            1993/94:Fi13 av Bo G Jenevall (nyd)
          </note>
          <note>
            med anledning av prop. 1993/94:67 Ändringar i lagen om anställningsskydd
            och i lagen om medbestämmande i arbetslivet
          </note>
          <note>
            1993/94:A6 av Bengt-Ola Ryttar m.fl. (s)
          </note>
          <note>
            1993/94:A7 av Annika Åhnberg (-)
          </note>
          <note>
            1993/94:A8 av Ingvar Carlsson m.fl. (s)
          </note>
          <note>
            1993/94:A9 av Gudrun Schyman m.fl. (v)
          </note>
          <note>
            1993/94:A10 av Ingela Mårtensson (fp)
          </note>
          <note>
            1993/94:A11 av Roland Lében (kds)
          </note>
          <note>
            1993/94:A12 av Björn Ericson m.fl. (s)
          </note>
          <note>
            1993/94:A13 av Simon Liliedahl m.fl. (nyd)
          </note>
          <note>
            1993/94:A14 av Fredrik Reinfeldt (m)
          </note>
          <note>
            1993/94:A15 av Karin Pilsäter och Lotta Edholm
          </note>
          <note>
            (fp)
          </note>
          <note>
            13 § Anmälan om interpellationer
          </note>
          <note>
            Anmäldes att följande interpellationer framställts
          </note>
          <note>
            den 10 november
          </note>
          <note>
            1993/94:53 av Ingvar Johnsson (s) till arbetsmarknadsministern
            om sysselsättningen i
          </note>
          <note>
            Fyrstadsregionen:
          </note>
          <note>
            Situationen på arbetsmarknaden i
          </note>
          <note>
            Fyrstadsregionen blir alltmer alarmerande. Den öppna arbetslösheten
            i regionen var i september över 13 %. Andelen arbetslösa ungdomar
            var nära
          </note>
          <note>
            21 %. Arbetslösheten är således 3 % högre än i riket som helhet
            och för ungdomarna nära 5 %
          </note>
          <note>
            högre.
          </note>
          <note>
            Anledningen till att Fyrstadsregionen drabbats så hårt av arbetslöshet
            är den kraftiga nedgången inom industrin. Bara vid de tre stora
            företagen Saab i Trollhättan, Volvo i Uddevalla och Teli i
          </note>
          <note>
            Vänersborg har över 3 000 jobb försvunnit på mycket kort tid.
            I Dalsland och norra Bohuslän har antalet industrijobb minskat
            mycket kraftigt.
          </note>
          <note>
            Inom Metallindustriarbetareförbundets avtalsområde i Fyrstadsregionen
            har över 7 000
          </note>
          <note>
            jobb försvunnit sedan år 1989. Av Metalls drygt
          </note>
          <note>
            15 000 medlemmar är nästan tredjedelen eller 5 000
          </note>
          <note>
            medlemmar utan arbete. Nästa sommar riskerar över 1 700 av dessa
            dessutom att vara utförsäkrade från a-kassan.
          </note>
          <note>
            Med anledning av de stora varsel som lades under hösten 1992
            utarbetades inom kommunerna i
          </note>
          <note>
            Fyrstad gemensamt strategi och program för att möta problemen.
            Detta dokument låg till grund för en framställning till regeringen
            om stöd för snabba arbetsmarknadsinsatser och kraftiga satsningar
            på utbildning, näringslivsutveckling och infrastruktur.
          </note>
          <note>
            Regeringens satsningar på utbildning, näringslivsuteckling och
            infrastruktur har dock varit alltför begränsade för att möta den
            allvarliga utecklingen av arbetslösheten i regionen. Trots det
            mycket stora behovet av utbildning och forskning i regionen får
            regionens högskola mindre resurser än alla andra regionala högskolor.
          </note>
          <note>
            Metalls avdelningar inom regionen har nyligen presenterat ett
            program där man redovisar förslag som enligt deras bedömning skulle
            kunna ge sammanlagt över 5 000 nya arbets- och utbildningsplatser.
            I programmet framförs förslag som att förlänga den arbetsplatsförlagda
            utbildningen och att ge alla arbetslösa rätt till utbildning som
            ger gymnasiekompetens. Likaså föreslås förlängning av starta-eget-bidraget
            och satsning på privata beredskapsarbeten samt en begränsning
            av övertidsuttaget.
          </note>
          <note>
            För att tillgodose behovet av riskvilligt kapital till industriell
            utveckling i nya företag föreslår
          </note>
          <note>
            Metallavdelningarna inrättandet av en fond --
          </note>
          <note>
            Fyrstadsfonden. Andra punkter i Metalls program handlar om tidigareläggande
            av vägar och järnvägar samt förslag till en aktivare marknadsföring
            av regionen.
          </note>
          <note>
            Metallavdelningarnas program visar i likhet med den tidigare
            framställningen från
          </note>
          <note>
            Fyrstadskommunerna hur stora behoven av satsningar i regionen
            är. Programmet visar också på vilka möjligheter som det finns
            att göra något konstruktivt och utvecklande för regionen.
          </note>
          <note>
            Nu är det dags för regeringen att inse hur stora behoven av satsningar
            är i regionen och lyssna till alla de konstruktiva förslag till
            åtgärder som förs fram. Förslagen som framförs bygger också på
            insikten om vikten att satsa på arbete och utbildning i stället
            för bidrag inom arbetsmarknadspolitiken.
          </note>
          <note>
            Mot bakgrund av den höga arbetslösheten och den kraftiga minskningen
            av industriarbetstillfällen i
          </note>
          <note>
            Fyrstadsregionen vill jag ställa följande fråga till arbetsmarknadsministern:
          </note>
          <note>
            Avser arbetsmarknadsministern att föreslå åtgärder för att minska
            den höga arbetslösheten i
          </note>
          <note>
            Fyrstadsregionen?
          </note>
          <note>
            1993/94:54 av Per Stenmarck (m) till statsrådet
          </note>
          <note>
            Görel Thurdin om erosionsskadade stränder i
          </note>
          <note>
            Skåne:
          </note>
          <note>
            Längs stora delar av den skånska kusten är stranderosion ett
            stort problem. Kommuner som
          </note>
          <note>
            Ystad, Trelleborg, Skurup, Vellinge, Lomma och
          </note>
          <note>
            Landskrona är i olika grad drabbade. Dessa kommuner har i vissa
            fall lagt ner mycket arbete på att finna en lösning. Hårdast drabbat
            är Löderups strandbad öster om Ystad där stora områden är skadade.
            Stränderna har minskat, i vissa fall kraftigt och på kort tid.
            Om man studerar kartor från tidigt 1800-tal får man en bild av
            en strandförskjutning, som i vissa fall är flera hundra meter.
          </note>
          <note>
            Samtidigt kan man också finna att erosionsproblemen ökar. Strandlinjen
            förskjuts med accelererande hastighet. Det har gjort att problemen
            har ökat och blivit alltmer komplicerade.
          </note>
          <note>
            Förmodligen är det inte möjligt att rädda samtliga skadade stränder
            i Skåne. Men inte minst för djurliv och ur rekreationssynpunkt
            finns det stränder, som är värda att göra extra insatser för.
          </note>
          <note>
            Den mark som det här rör sig om är dessutom normalt sett allemansrättsligt
            tillgänglig. Detta är av stor betydelse i ett landskap som Skåne,
            där det råder brist på sådana områden. Bakom skadorna finns en
            rad orsaker:
          </note>
          <note>
            *Förmodligen är en pågående klimatförändring en sådan orsak.
            Det globala vindcirkulationsmönstret har därmed ändrat karaktär.
            Kraftiga stormar med ökad våghöjd har förorsakat ökad erosion.
          </note>
          <note>
            Sannolikt är detta den främsta anledningen till de skador som
            har drabbat de skånska stränderna under de senaste åren.
          </note>
          <note>
            *Inom ett tidsperspektiv av 40 till 50 år beräknar experter att
            en höjning av vattenytan på 25 till 50
          </note>
          <note>
            cm är fullt möjlig. Växthuseffekten beräknas medföra en sådan
            höjning av den globala medeltemperaturen att detta kommer att
            ge upphov till en höjning av havsytan.
          </note>
          <note>
            För Sveriges sydkust skulle detta innebära att kustlinjen retirerar
            med 25 till 50 meter, som följd av den ökade erosionen. Därefter
            kommer inte mycket att återstå av dessa sandstränder.
          </note>
          <note>
            *Delar av södra Sverige drabbas dessutom av en kontinuerlig landsänkning.
            Kombinationen av att havsvattnet stiger samtidigt som landmassan
            sjunker accentuerar problemen i just dessa områden.
          </note>
          <note>
            Hittills har regeringen -- oavsett om denna varit socialdemokratisk
            eller borgerlig -- varit ointresserad av att medverka till att
            hitta en lösning. Motiveringen har hela tiden varit att staten
            inte anser sig ha ansvar för att komma till rätta med skador som
            uppstår genom en naturlig process.
          </note>
          <note>
            Därmed läggs ansvaret över på kommunerna och enskilda markägare.
            De satsningar som gjorts, om än i liten skala, på att bygga s.k.
            hövder vid
          </note>
          <note>
            Löderups strandbad har visat sig lyckosamma.
          </note>
          <note>
            Detta är en satsning som bör utvecklas.
          </note>
          <note>
            I det sammanhanget finns det anledning ifrågasätta om lösningen
            på detta problem enbart är ett lokalt intresse eller om det också
            finns ett nationellt intresse av att rädda våra stränder. Svaret
            på denna fråga bör rimligtvis vara avgörande för regeringens intresse
            att medverka till en lösning.
          </note>
          <note>
            Vilka initiativ är regeringen beredd att ta för att motverka
            de problem som uppstår genom stranderosionen?
          </note>
          <note>
            14 § Anmälan om frågor
          </note>
          <note>
            Anmäldes att följande frågor anmälts
          </note>
          <note>
            den 10 november
          </note>
          <note type="speaker">
            1993/94:127 av Barbro Westerholm (fp) till utbildningsministern
            om professuren om kvinnors hälsa:
          </note>
          <note>
            Våren 1990 beslöt riksdagen med anledning av den forskningspolitiska
            propositionen om en professur inom området kvinnors hälsa. Professuren
            ledigförklarades som en professur i medicinsk kvinnoforskning,
            fakultativt förenad med överläkartjänst eller distriktsläkartjänst
            vid universitetet i Linköping. Flera högt kvalificerade kvinnoforskare
            anmälde sig som sökande men uppfyllde inte kraven på att vara
            specialistkompetenta i allmänmedicin. I brist på sökande som är
            både kompetenta forskare och specialister inom allmänmedicin har
            tillsättningen avbrutits. Tjänsten skall nu utlysas på nytt.
          </note>
          <note>
            Med anledning av det ovan anförda vill jag ställa följande fråga:
          </note>
          <note>
            Avser regeringen slopa kravet på att professuren skall förenas
            med överläkartjänst eller distriktsläkartjänst?
          </note>
          <note type="speaker">
            1993/94:128 av Margareta Israelsson (s) till socialministern
            om amning och pappaledighet:
          </note>
          <note>
            Under den senaste tiden har olika förslag till åtgärder för att
            öka pappornas uttag av föräldrapenning presenterats. Förslagen
            har det gemensamt att de innehåller större eller mindre inslag
            av tvång, eller påtryckning, som socialministern föredrar att
            kalla det, för att styra föräldrarna mot det önskade beteendet.
          </note>
          <note>
            Vi socialdemokrater delar uppfattningen att det är viktigt framför
            allt för barnen att papporna tar ett större ansvar för vården
            av sina barn. Vi är övertygande om att papporna också kommer att
            upptäcka betydelsen av detta.
          </note>
          <note>
            En brist i framför allt det förslag som presenterats med differentierade
            ersättningsnivåer är att det inte tar hänsyn till kvinnor som
            ammar sina barn längre än sex månader. Amningens betydelse har
            framförts i många sammanhang, inte minst av den av socialministern
            tillsatta ''amningskommittén''
          </note>
          <note>
            och i deras betänkande.
          </note>
          <note>
            Jag vill därför fråga socialministern:
          </note>
          <note>
            Vilka åtgärder avser socialministern vidta för att inte de mammor
            som fortsätter att amma sedan barnet fyllt sex månader bestraffas
            ekonomiskt för detta?
          </note>
          <note type="speaker">
            1993/94:129 av Göte Jonsson (m) till arbetsmarknadsministern
            om företagshälsovården:
          </note>
          <note>
            Förutsättningarna vad gäller företagshälsovården och företagsläkarnas
            situation har förändrats.
          </note>
          <note>
            Många upplever i dag företagshälsovårdens framtida roll som osäker.
          </note>
          <note>
            Förändringarna på hälso- och sjukvårdens område, t.ex. friare
            etablering för specialister och utarbetande av ny åtgärdstaxa,
            kan också påverka företagsläkarnas förhållande.
          </note>
          <note>
            Vilka åtgärder avser statsrådet vidtaga för att utan dröjsmål
            garantera företagshälsovårdens framtida roll utifrån det förändringsarbete
            som pågår inom hälso- och sjukvårdens område?
          </note>
          <note type="speaker">
            1993/94:130 av Barbro Westerholm (fp) till kommunikationsministern
            om det europeiska larmnumret:
          </note>
          <note>
            Genom avtal mellan SOS Alarmering AB och landets stift regleras
            de ''teletekniska'' och finansiella villkoren för telefonsamtal
            till jourhavande präst. Den 1 januari 1996 införs ett europeiskt
            larmnummer vilket medför att det blir synligt från vilket telefonnummer
            den uppringande ringer. Dessutom finns planer på inspelning av
            larmsamtal, vilket försämrar integriteten för avsändaren.
          </note>
          <note>
            Med anledning av det ovan anförda vill jag ställa följande fråga:
          </note>
          <note>
            Hur avser regeringen att garantera anonymiteten hos dem som ringer
            jourhavande präst efter införandet av det europeiska larmnumret?
          </note>
          <note type="speaker">
            1993/94:131 av Ingvar Björk (s) till arbetsmarknadsministern
            om de funktionshindrade och lönebidragen:
          </note>
          <note>
            När flexibla lönebidrag infördes hade vi ett betydligt bättre
            arbetsmarknadsläge än i dag, i synnerhet beträffande funktionshindrades
            möjligheter på arbetsmarknaden. Under rådande förhållande är statligt
            stöd i form av lönebidrag en viktig förutsättning för funktionshindrades
            möjligheter till arbete.
          </note>
          <note>
            Trots detta pågår för närvarande en omprövning och i många fall
            en sänkning av befintliga lönebidrag för anställda i olika handikapporganisationer,
            varför organisationerna tvingas varsla sin personal om uppsägningar.
            Detta gäller t.ex. Handikappförbundens Samarbetsorgan i Östergötlands
            län, där sex anställda riskerar att bli arbetslösa. Gällande regler
            säger: ''Vid omprövning av beslut om lönebidrag som fattats före
            den 1 juli 1991 bör beaktas om en minskning av lönebidraget kan
            medföra en påtaglig risk för att den anställde inte får behålla
            anställningen.'' Jag vill understryka att risken för uppsägning
            i dag är påtaglig, vilket också exemplet från Östergötland bevisar.
          </note>
          <note>
            Vilka åtgärder ämnar arbetsmarknadsministern vidta för att förhindra
            utslagningen av funktionshindrade från arbetsmarknaden?
          </note>
          <note type="speaker">
            1993/94:132 av Margareta Israelsson (s) till statsrådet Bo Könberg
            om plötslig spädbarnsdöd:
          </note>
          <note>
            Sedan 1986 har föräldrar som förlorat ett barn i plötslig spädbarnsdöd
            samlats i en egen förening.
          </note>
          <note>
            Under årens gång har även personal på sjukhus, begravningsbyråer
            och inom kyrkan kommit med som medlemmar. I dag har föreningen
            2 500
          </note>
          <note>
            medlemmar. Att föreningen har mycket stor betydelse för de drabbade
            familjerna är lätt att se.
          </note>
          <note>
            Det stöd föräldrarna kan ge varandra är också föreningens viktigaste
            upgift. Personal som kommer i kontakt med familjer som förlorat
            ett barn anlitar föreningen för att vidareutbilda sig.
          </note>
          <note>
            Genom de drabbade föräldrarna får man bl.a. veta hur de skulle
            vilja bli bemötta efter förlusten.
          </note>
          <note>
            Trots sin stora betydelse får inte föreningen några statsbidrag.
            Forskning kring plötslig spädbarnsdöd bedöms inte heller vara
            ett prioriterat område av
          </note>
          <note>
            Medicinska forskningsrådet. Varje år dör 120 barn av plötslig
            spädbarnsdöd i Sverige. Mot denna bakgrund vill jag fråga sjukvårdsministern:
          </note>
          <note>
            Vilka åtgärder avser statsrådet Könberg vidta för att uppmärksamma
            behovet av ekonomiska insatser inom området plötslig spädbarnsdöd?
          </note>
          <note type="speaker">
            1993/94:133 av Lars Biörck (m) till kulturministern om fördelningsprincipen
            vid kommunplacering av flyktingar:
          </note>
          <note>
            Invandrarverket förhandlar för närvarande med kommunerna om utökad
            utplacering av flyktingar.
          </note>
          <note>
            Detta har i första hand föranletts av det stora antal bosnier
            som beviljats permanent uppehållstillstånd. Fram till halvårsskiftet
            1994
          </note>
          <note>
            behövs 70 000 platser i kommunerna, vilket är
          </note>
          <note>
            50 000 fler än den gällande överenskommelsen för
          </note>
          <note>
            1993.
          </note>
          <note>
            Utgångspunkt för Invandrarverkets utplaceringsförslag är att
            varje kommun skall ta emot det antal flyktingar som står i relation
            till respektive kommuns procentuella del av landets totala befolkning.
            Vissa kommuner, framför allt i
          </note>
          <note>
            Stockhoms län, har i dag en oproportionerligt hög andel invånare
            med utomnordisk bakgrund, vilket ställer stora krav på skolan
            och den sociala omsorgen. Mot bakgrund härav kan man ifrågasätta
            om Invandrarverkets fördelningsnyckel är lämplig och rättvis.
          </note>
          <note>
            Vilka fördelningsprinciper är statsrådet beredd överväga utöver
            den strikt proportionella i de förhandlingar med kommunerna som
            skall föras avseende utplacering av flyktingar?
          </note>
          <note>
            15 § Kammaren åtskildes kl. 16.54.
          </note>
          <note>
            Förhandlingarna leddes
          </note>
          <note>
            av förste vice talmannen från sammanträdets början t.o.m. 5 §
            anf. 33 (delvis),
          </note>
          <note>
            av talmannen därefter t.o.m. 8 § anf. 89 (delvis),
          </note>
          <note>
            av andre vice talmannen därefter till sammanträdets slut.
          </note>
        </div>
      </body>
    </text>
  </TEI>
</teiCorpus>
