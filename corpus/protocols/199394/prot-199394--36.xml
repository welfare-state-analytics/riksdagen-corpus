<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 199394</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 199394</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-199394--36</head>
          <docDate when="1993-12-03 00:00:00">1993-12-03 00:00:00</docDate>
        </div>
      </front>
      <body>
        <div>
          <note>
            1 § Svar på interpellation 1993/94:62 om folkomröstningen om
            EU-medlemskap m.m.
          </note>
          <note type="speaker">
            Anf. 1 Statsrådet ULF DINKELSPIEL (m):
          </note>
          <note>
            Herr talman! Hans Göran Franck har ställt ett antal frågor till
            mig angående bl.a. den kommande folkomröstningen om ett svenskt
            medlemskap i
          </note>
          <note>
            EU.
          </note>
          <note>
            Hans Göran Franck undrar inledningsvis om det endast kommer att
            bli ja- och nej-alternativ i folkomröstningen samt om resultatet
            kommer att följas. Som tidigare angivits i denna kammare kommer
            statsministern att kalla till partiledaröverläggningar i folkomröstningsfrågan
            när ett färdigt avtal föreligger, eller vi har en klar uppfattning
            om när så kommer att bli fallet. Dessa överläggningar kommer att
            bli avgörande för förläggning och utformning av folkomröstningen.
          </note>
          <note>
            Regeringens mening i denna fråga är att det bör bli två klara
            alternativ. Som regeringen förklarade redan i regeringsdeklarationen
            den 4 oktober 1991
          </note>
          <note>
            skall utslaget självfallet följas.
          </note>
          <note>
            I sin interpellation redovisar Hans Göran Franck sin starkt negativa
            uppfattning om följderna av ett svenskt medlemskap. Hans Göran
            Franck frågar sedan vilka nackdelar regeringen kan redovisa med
            ett medlemskap i EU. Jag avstår från att, lösryckt från sitt sammanhang,
            i detalj kommentera alla de påståenden Francks interpellation
            innehåller. Ifrån åtskilliga debatter i denna kammare är det allmänt
            bekant att jag inte delar Hans Göran Francks negativa beskrivning.
          </note>
          <note>
            Då det gäller den övergripande värderingen av ett medlemskap
            och de eventuella problem som kan finnas vid ett medlemskap vill
            jag i stället hänvisa till att jag med stor tydlighet har redogjort
            för detta vid inledningen av förhandlingarna den 1 februari i
          </note>
          <note>
            Bryssel. I just förhandlingsprocessen försöker vi nu tillse att
            Sverige får tillfredsställande lösningar på de problem som vi
            anmält. Jag har ingen anledning att tro att vi inte skulle lyckas
            med detta.
          </note>
          <note>
            Jag vill också påminna Hans Göran Franck om att
          </note>
          <note>
            Utrikesdepartementets handelsavdelning fortlöpande ger ut grönböcker
            som redovisar konsekvenser av ett medlemskap. Dessutom skall de
            sex konsekvensutredningarna, som inom en nära framtid kommer att
            presentera sina betänkanden, beskriva konsekvenserna av såväl
            ett medlemskap som ett utanförskap.
          </note>
          <note>
            I sin fjärde fråga undrar Hans Göran Franck vilken beredskap
            som finns i händelse av ett nej och vilken plan det finns för
            att då tillvarata svenska intressen.
          </note>
          <note>
            Alla ansträngningar inriktas nu på att förhandla fram ett bra
            avtal och åstadkomma ett ja i folkomröstningen. Skulle det trots
            detta bli ett nej, framstår EES-avtalet naturligen som basen för
            vår anknytning till Europa. Detta avtal är viktigt men kommer
            enligt min mening inte att räcka i det långa loppet.
          </note>
          <note>
            Ett nej i folkomröstningen skulle innebära att vi i
          </note>
          <note>
            Sverige inte finge del i flera viktiga samarbetsområden inom
            EU. Dessutom skulle vi avstängas från möjligheterna att effektivt
            tillvarata viktiga nationella intressen i det fördjupade europeiska
            samarbetet.
          </note>
          <note>
            Det är ett av de viktigste skälen för att Sverige, genom ett
            medlemskap, vill delta fullt ut och få rösträtt i det nya Europa.
            Att stå utanför skulle för
          </note>
          <note>
            Sveriges del betyda ett fortsatt demokratiskt underskott. De
            negativa effekterna för välfärden och de politiska konsekvenserna
            av en sådan händelseutveckling skulle innebära allvarliga påfrestningar
            för det svenska samhället.
          </note>
          <note>
            Slutligen frågar Hans Göran Franck på vilket sätt regeringen
            avser, med minskade skatteinkomster, att finansiera de merutgifter
            för statskassan som följer av ett medlemskap.
          </note>
          <note>
            Det stämmer att ett medlemskap kommer att innebära att Sverige
            varje år kommer att bidra till
          </note>
          <note>
            EG/EU:s budget. Det är dock mer komplicerat än så. Vi får vid
            ett medlemskap betydande återflöden, framför allt i form av bl.a.
          </note>
          <note>
            jordbruksstöd och medel från strukturfonderna.
          </note>
          <note>
            Dessutom kommer Sverige att kunna spara åtskilliga miljarder
            genom de slopade gränskontrollerna och valutaväxlingskostnaderna.
          </note>
          <note>
            Än viktigare än dessa statiska effekter är givetvis de dynamiska
            effekterna på svensk ekonomi av ett medlemskap. Den stabilitet
            som ett medlemskap innebär kan väsentligt bidra till att öka investeringar
            och trygga arbetsplatser i vårt land.
          </note>
          <note>
            De ökade statsinkomsterna till följd av en bättre ekonomisk utveckling
            kan bli betydande.
          </note>
          <note>
            Därför är det också min bestämda uppfattning att ett utanförskap
            skulle bli betydligt dyrare än ett medlemskap.
          </note>
          <note type="speaker">
            Anf. 2 HANS GÖRAN FRANCK (s):
          </note>
          <note>
            Herr talman! Jag tackar för svaret. Det är emellertid av den
            karaktären att det inte är svårt att förstå att motståndet mot
            EU växer i vårt land. Det sätt på vilket regeringen i detta och
            andra sammanhang besvarar kritik och välgrundade invändningar
            ökar misstron mot Europaunionen i allmänhet och mot regeringen
            i synnerhet.
          </note>
          <note>
            Regeringen och statsrådet Dinkelspiel har nu svårigheter att
            sköta denna fråga. Det är därför inte heller förvånande att motståndet
            i allmänhet, särskilt inom Socialdemokraterna, växer. Inom
          </note>
          <note>
            Socialdemokraterna utgör ja-sidan en liten minoritet. Man blir
            alltmer kritisk mot regeringen i den här frågan.
          </note>
          <note>
            Regeringens agerande verkar splittrande på jaopinionen. Utsikterna
            för regeringen att övertyga svenska folket blir därför allt mindre.
            Slaget är sannolikt redan förlorat för ja-sidan. Jag har i min
            interpellation framfört en rad viktiga skäl för att det av allt
            att döma blir ett nej till EG-medlemskap i folkomröstningen. Ulf
            Dinkelspiel avstår från att bemöta invändningarna utom på två
            punkter.
          </note>
          <note>
            Den ena rör frågan om demokratin. Han talar där om det demokratiska
            underskottet, men även om att man genom medlemskap kan få stort
            inflytande.
          </note>
          <note>
            Jag vill i detta sammanhang erinra om att EG-
          </note>
          <note>
            parlamentet praktiskt taget inte har något inflytande alls trots
            att det är folkvalt. I exempelvis flyktingfrågan har EG-parlamentet
            sedan lång tid kommit med mycket vägande invändningar som
          </note>
          <note>
            Ministerrådet helt negligerar.
          </note>
          <note>
            Som skäl till att Ulf Dinkelspiel inte vill gå in på de preciserade
            invändningar jag gör anger han att han inte vill ge ett svar lösryckt
            från sitt sammanhang.
          </note>
          <note>
            Det är enligt min mening ett märkligt sätt att argumentera. Hur
            skall man kunna föra ja-sidans talan om man inte kan gå i svaromål
            på enskilda punkter? Det hindrar honom inte att tala om hela sammanhanget.
            Det verkliga skälet synes vara att statsrådet avstår från att
            kommentera enskildheterna därför att kritiken är tungt vägande.
          </note>
          <note>
            Så till den andra punkten där han gör ett bemötande. Ulf Dinkelspiel
            bestrider inte att medlemsavgiften per år blir ca 22 miljarder
            kronor brutto. Han förnekar inte heller att svenska statens inkomster
            från tobak, alkohol och mervärdesskatt kan minska med 30--40 miljarder
            kronor. Ulf
          </note>
          <note>
            Dinkelspiel undviker att tala om hur dessa merutgifter skall
            finansieras, utan han talar om dynamiska effekter och betydande
            återflöden.
          </note>
          <note>
            De preliminära beräkningar som har gjorts inom
          </note>
          <note>
            Finansdepartementet talar om att Sverige skulle kunna få tillbaka
            7--9 miljarder kronor till statskassan. De dynamiska effekterna
            som man från moderat håll ofta talar om i olika sammanhang är
            ovissa, i varje fall på kort sikt, och sannolikt även på längre
            sikt.
          </note>
          <note>
            Min fråga är sålunda inte besvarad. Jag misstänker att det rör
            sig om ytterligare social nedrustning, minskning av u-hjälpen
            och reducering av utbildningsoch kulturanslag om regeringen får
            råda i händelse av ett medlemskap.
          </note>
          <note>
            Det är under alla förhållanden klart att Sverige kommer att drabbas
            av en ny budgetchock. Det redan rekordhöga budgetunderskottet
            på ca 200
          </note>
          <note>
            miljarder skulle i ett slag kunna växa med över
          </note>
          <note>
            10 %. Regeringen försöker såvitt känt att utan framgång diskutera
            dels en justering av det BNI-
          </note>
          <note>
            baserade bidraget, dels en infasning av betalningarna. Har Sverige
            numera någon öppen förhandlingsposition eller har man avstått
            därifrån?
          </note>
          <note type="speaker">
            Anf. 3 BENGT HURTIG (v):
          </note>
          <note>
            Herr talman! Det är bra att Hans Göran Franck har väckt den här
            interpellationen. Då får vi en chans att nå ytterligare klarhet
            i de fem frågor som ställts.
          </note>
          <note>
            Ulf Dinkelspiel avslutar sitt svar med att EU-
          </note>
          <note>
            medlemskapet skall medföra en bättre ekonomisk utveckling. Samtidigt
            kan vi i dag läsa TT-
          </note>
          <note>
            meddelanden om hur EU-kommissionens månatliga undersökning visar
            hur pessimismen om den ekonomiska utvecklingen fördjupats i EU:s
            medlemsländer.
          </note>
          <note>
            Jag menar att det är ytterligare exempel på det som hos många
            stärker känslan av att vi dagligen får lyssna till ett svenskt
            politiskt skikt som för tankarna till det av Orwell beskrivna
            samhället.
          </note>
          <note>
            Häromveckan kämpade våra värsta EU-
          </note>
          <note>
            entusiaster, som Hadar Cars och Mats Hellström, om att EU egentligen
            skulle heta Europeiska förbundet. Nu har statsrådsberedningen
            och medierna i Sverige bestämt sig för att en union skall heta
            union. Ett försök till den här manipuleringen av språket förhindrades.
            Detta var trots allt ett litet framsteg.
          </note>
          <note>
            När vi i november 1990 diskuterade EG-
          </note>
          <note>
            medlemskapet i den här kammaren ansåg nej-sidan i riksdagen att
            EG snabbt rörde sig mot ett fördjupat militärt samarbete. Då drev
            ja-sidan ståndpunkten att det inte var realistiskt att dessa tankar
            på militärt samarbete skulle vinna gehör inom EG. Nu vet vi vad
            som står i
          </note>
          <note>
            Maastrichtfördraget om den västeuropeiska unionen. Vår utrikesminister
            går också ut och föreslår att vi skall överväga ett medlemskap
            i den västeuropeiska unionen. Försvarsministern talar ute i Europa
            om att neutralitens stentavlor har krossats.
          </note>
          <note>
            Från EU-området får vi också besked om att det s.k. fredsprojektet
            innebär att den franska militära forskningsbudgeten har stigit
            med 83 % och den tyska med 57 % mellan 1985 och 1990. Enligt det
            tyska Bundeswehrs strategidokument från november 1992 syftar upprustningen
            till att upprätthålla den fria världshandeln och den obehindrade
            tillgången på marknader och råvaror i hela världen. Så byggs således
            den nya stora militära maktens organisation. Den anser också att
            kärnvapen är en viktig del i dess militära strategi.
          </note>
          <note>
            Det vore ärligare att nu före folkomröstningen säga att om vi
            blir medlemmar i Europeiska unionen är slutmålet att vi också
            ansluter oss till en gemensam försvarspolitik med gemensam armé
            och åtar oss nödvändiga militära förpliktelser. Jag vill ställa
            frågan: Vore det inte ärligare att säga som det är?
          </note>
          <note>
            Redan 1996, två år efter folkomröstningen, kan vi stå inför den
            situationen att det politiskt är mycket svårt att dra sig ur vad
            som i praktiken blir en militär allians.
          </note>
          <note>
            Vi vet också att det inom den europeiska unionen nu pågår en
            intensiv diskussion om s.k.
          </note>
          <note>
            institutionella reformer. Om det nu blir fyra småstater till,
            blir balansen mellan stora och små stater rubbad till de storas
            nackdel. Dessutom klagas det på att kommissionen blir för stor
            med så många kommissionärer. Det blir en otymplig organisation.
            Mindre länder kan kanske i framtiden få dela på en kommissionär.
            Röststyrkan i ministerrådet måste rimligen ökas för de stora länderna.
            Vore det inte ärligt att före folkomröstningen informera den svenska
            opinionen om vilka förändringar av institutionerna som kan komma
            att ske?
          </note>
          <note>
            Den s.k. Riksbanksutredningens förslag att öka
          </note>
          <note>
            Riksbankens självständighet har nu lagts på is. Det beror sannolikt
            delvis på att det finns en stark opinion mot att göra Riksbanken
            oavhängig.
          </note>
          <note>
            Samtidigt ingår i den andra fasen i EMU-processen att de nationella
            bankerna skall göras oavhängiga parlamenten. Denna fas inleds
            ju faktiskt om några veckor, den 1 januari 1994. Vore det inte
            ärligt att redan nu före folkomröstningen öppet redovisa att om
            vi blir medlemmar i den europeiska unionen måste Riksbanken snarast
            möjligt göras oavhängig?
          </note>
          <note type="speaker">
            Anf. 4 Statsrådet ULF DINKELSPIEL (m):
          </note>
          <note>
            Herr talman! Hans Göran Franck säger att han inte är tillfredsställd
            med svaret. Jag hade inte för ett ögonblick väntat mig att Vänsterpartiet
            eller Hans
          </note>
          <note>
            Göran Franck, med den inställning inom socialdemokratin som han
            representerar, skulle vara tillfredsställda eller att jag skulle
            kunna tillfredsställa dem.
          </note>
          <note>
            Hela Hans Göran Francks interpellation andas nej.
          </note>
          <note>
            Hans Göran Franck säger nej till EU, men han anvisar inget alternativ.
            Den här gången går han så långt att han t.o.m. frågar regeringen
            vad alternativet är. Jag svarar på den frågan. Jag har sagt att
            ett EES-avtal bör ligga till grund för ett samarbete. Det är det
            alternativ som finns. Det är icke ett tillfredsställande alternativ,
            men där har vi något som kommer att träda i kraft den 1 januari
          </note>
          <note>
            1994 och som framstår som ett alternativ.
          </note>
          <note>
            Det är symtomatiskt för nej-sidans argumentering att bara säga
            vad de tycker illa om och icke med ett ord säga vad de tycker
            är bra. De gör inte en nyanserad bedömning, utan smutskastar bara
            EU-
          </note>
          <note>
            alternativet.
          </note>
          <note>
            Hans Göran Franck talar om ett minskande stöd i det socialdemokratiska
            partiet för ett medlemskap.
          </note>
          <note>
            Jag är den förste att beklaga detta. Det är med ett visst bekymmer
            som jag har studerat opinionsundersökningarna. De visar nämligen
            att de partier som har tagit ställning i den här frågan har fått
            ett konstant eller ökat stöd för sin uppfattning. Det parti som
            inte har tagit ställning har fått ett fallande stöd. Det kan Hans
            Göran
          </note>
          <note>
            Franck, från sina utgångspunkter, möjligen känna tillfredsställelse
            över.
          </note>
          <note>
            Utifrån synpunkten att det finns ett mycket brett stöd här i
            riksdagen för ett svenskt medlemskap i
          </note>
          <note>
            EG/EU och utifrån synpunkten att det var det socialdemokratiska
            partiet som under bred politisk enighet lämnade in ansökan, kan
            jag inte undgå att bekymras över att den kampanj, den diskussion
            och de ansträngningar som bör göras för att föra fram den i och
            för sig besvärliga frågan om EG/EU går på sparlåga. Det är inte
            en lätt fråga. Den kräver mycket information. Den kräver mycket
            eftertanke.
          </note>
          <note>
            Jag tvivlar inte på den socialdemokratiska partiledningens ärliga
            vilja i det här avseendet, men på något sätt förlorar vi tempo.
            Hans Göran Franck pekar på det sjunkande stödet i opinionsundersökningarna.
            Jag tror att en viktig anledning till detta är just det bristande
            engagemanget i den frågan från ett partis sida.
          </note>
          <note>
            Sedan säger Hans Göran Franck att jag inte förnekar att medlemsavgiften
            blir ca 20 miljarder kronor, jag tror att Hans Göran Franck sade
            22
          </note>
          <note>
            miljarder kronor. Varför skulle jag göra det? Det är vad vi beräknar
            att den är. Siffran bygger på våra egna beräkningar. Vi räknar
            med att detta kommer att vara bruttokostnaden. Mot detta står
            att vi kan räkna med återflöden från EU-budgeten som kan uppskattas
            till 7--11 miljarder kronor beroende på utfallet i förhandlingarna
            och en del andra omständigheter.
          </note>
          <note>
            Vi kan räkna med besparingar i form av avvecklade gränskontroller.
            Vi kan räkna med besparingar i form av ökad konkurrens i livsmedelssektorn,
            för att nämna vissa statiska effekter.
          </note>
          <note>
            Hans Göran Franck säger att man inte skall ta hänsyn till dynamiska
            effekter. De dynamiska effekterna är ju en utgångspunkt för vår
            ansökan om medlemskap! Medlemskapet gagnar Sverige bättre. Det
            underlättar för Sverige att komma ut ur krisen. Det underlättar
            för Sverige att åter nå toppen bland Europas industriländer.
          </note>
          <note>
            Det är ju de dynamiska effekterna som kommer att hjälpa oss att
            klara jobben och välfärden och inte minst att komma ur det nuvarande
            konjunkturläget. De konjunktursvårigheter som inte bara Sverige
            och Europa utan hela världen brottas med utgör ett ytterligare
            skäl till att vi bör anta utmaningen att med gemensamma insatser
            och ansträngningar försöka föra Sverige, Europa och världen ut
            ur den ekonomiska krisen.
          </note>
          <note>
            Ett förstärkt EU-samarbete är ett medel. Ett
          </note>
          <note>
            GATT-avtal är ett annat medel. Det finns flera medel för att
            komma ur lågkonjunkturen, men vi kommer inte att klara det på
            egen hand om vi ställer oss utanför.
          </note>
          <note type="speaker">
            Anf. 5 BENGT HURTIG (v):
          </note>
          <note>
            Herr talman! Ulf Dinkelspiel säger i sitt svar att det inte räcker
            med EES-avtalet. När vi debatterade
          </note>
          <note>
            EES-avtalet i samband med att det skulle fattas beslut första
            och jag tror också andra gången ställde vi oss frågan om EES-avtalet
            kommer att kunna stå på egna ben. Då svarade Ulf Dinkelspiel ja.
            I dag tycker jag att positionerna har förskjutits något.
          </note>
          <note>
            Självfallet skall man i Europa göra gemensamma ansträngningar
            för att häva lågkonjunkturen och den ekonomiska krisen. Man kan
            läsa i ett TT-
          </note>
          <note>
            telegram från i dag att ett skäl till den ekonomiska pessimismen
            är att man inom den offentliga verksamheten inom EU-området har
            dragit ned på bygginvesteringarna. Det har man gjort på grund
            av de åtstramningar i den offentliga gemensamma verksamheten som
            många länder måste göra.
          </note>
          <note>
            Det är alltså de krav på budgetåtstramningar som ligger som en
            hörnsten i EMU-processen som har lett till krisen. De utgör själva
            problemet. Skall vi gå in i åtaganden att föra en ekonomisk politik
            som fördjupar krisen? Åtagandena måste i så fall gå ut på att
            vi gemensamt arbetar för att ändra den ekonomiska politiken i
            Europa. Det måste i första hand ske genom arbete i de lokala parlamenten
            för att förändra regeringarnas politik.
          </note>
          <note>
            Vi som läser Maastrichtfördraget kan inte komma till någon annan
            slutsats än den att Sverige, till följd av det sätt förhandlingarna
            lagts upp, är bundet att delta i EMU-processens tredje steg.
          </note>
          <note>
            När statssekreteraren i finansdepartementet Carl
          </note>
          <note>
            B. Hamilton ställs inför detta resonemang säger han att det är
            juridik befriad från verklighet. Det återgavs i Svenska Dagbladet
            för någon vecka sedan. Instämmer Ulf Dinkelspiel i Carl B.
          </note>
          <note>
            Hamiltons syn på Maastrichtfördraget?
          </note>
          <note type="speaker">
            Anf. 6 HANS GÖRAN FRANCK (s):
          </note>
          <note>
            Herr talman! Jag är för ett alleuropeiskt samarbete.
          </note>
          <note>
            Det kan genomföras främst genom ESK och
          </note>
          <note>
            Europarådet. Jag är också för en ekonomisk integration i övrigt,
            men det skall inte ske på de villkor som Maastrichtavtalet föreskriver.
          </note>
          <note>
            Den bästa lösningen är att det uttalas så många nej runt om i
            Europa att man måste ompröva hela
          </note>
          <note>
            Maastrichtavtalet och ge det rimliga proportioner.
          </note>
          <note>
            Det är det som bör ske i första hand. Då kan
          </note>
          <note>
            Sverige komma i en mycket bättre position. I andra hand bör vi
            söka uppnå ett förbättrat avtal med
          </note>
          <note>
            EU. I tredje hand bör enbart EES-avtalet gälla.
          </note>
          <note>
            Det är de alternativ som finns.
          </note>
          <note>
            Jag kan konstatera att opinionen mot EU inte bara växer i Sverige.
            I Finland går nu enligt opinionsundersökningar en majoritet emot.
            Vi vet att denna majoritet är mycket stor i Norge.
          </note>
          <note>
            Ulf Dinkelspiel talar på nytt om dynamiska effekter. Han måste
            vara medveten om att de inte kommer att inträda på kort sikt.
          </note>
          <note>
            EU:s finanskommissionär Henning Christophersen förklarade att
            hela EU:s inre marknad kommer att ifrågasättas om EU-länderna
            misslyckas med att få till stånd den monetära unionen EMU och
            den gemensamma valutan. Medverkan i EMU -- i alla fall i tredje
            fasen -- utgör en tvistig fråga. Jag undrar verkligen om regeringen
            även på denna punkt kommer att ge efter för motparten.
          </note>
          <note>
            Stora och viktiga frågor återstår att behandla, bl.a.
          </note>
          <note>
            miljöfrågorna. Viktiga krav på att Sverige skall få behålla sina
            stränga miljövillkor har ställts. Men
          </note>
          <note>
            EU-kommissionen accepterar exempelvis inte svenska kadmium- och
            arsenikförbud, och inte heller våra stränga miljölagar.
          </note>
          <note>
            Är Sverige på väg att även här göra icke acceptabla eftergifter?
          </note>
          <note>
            Den viktigaste frågan rör Sveriges självbestämmanderätt och vår
            alliansfria politik, syftande till neutralitet i krig. Regeringen
            har främst genom de moderata ministrarna varit otydlig när det
            gäller den svenska säkerhetspolitiken. Det måste vara ställt utom
            varje tvivel, oavsett medlemskap i EU, att Sveriges alliansfrihet
            i fred, syftande till neutralitet i krig, står fast.
          </note>
          <note>
            Jag tycker att man talar med dubbla tungor från en del håll.
            Klart är att Maastrichtfördraget föreskriver gemensam utrikes-
            och säkerhetspolitik liksom gemensam försvarspolitik på längre
            sikt.
          </note>
          <note type="speaker">
            Anf. 7 Statsrådet ULF DINKELSPIEL (m):
          </note>
          <note>
            Herr talman! Bengt Hurtig läser ur en tidningsartikel och säger
            att jag tidigare har sagt att
          </note>
          <note>
            EES-avtalet kan stå på egna ben och att jag nu säger en annan
            sak.
          </note>
          <note>
            Har jag så svårt att uttrycka mig, eller har Bengt
          </note>
          <note>
            Hurtig så svårt att förstå vad jag säger? Det står ju i det interpellationssvar
            som jag har lämnat att EES-
          </note>
          <note>
            avtalet kan vara ett alternativ. Betyder inte det,
          </note>
          <note>
            Bengt Hurtig, att avtalet kan stå på egna ben? Det är en annan
            sak att jag säger att det är ett betydligt sämre alternativ.
          </note>
          <note>
            Jag säger att avtalet kan bestå. Betyder inte det att avtalet
            kan stå på egna ben, Bengt Hurtig? Är det så svårt att förstå?
            Försök inte att säga att jag kommer med olika uppgifter vid olika
            tidpunkter.
          </note>
          <note>
            Jag håller en konsekvent linje, och jag har också en konsekvent
            syn på EES-avtalet och medlemskap.
          </note>
          <note>
            EES-avtalet är ett sämre alternativ än medlemskap. Att säga det
            är en helt annan sak än att säga att EES-avtalet inte skulle kunna
            stå på egna ben.
          </note>
          <note>
            Både Hans Göran Franck och Bengt Hurtig talar om det försvarspolitiska
            och det utrikes- och säkerhetspolitiska samarbetet i EG. Ni citerar
            alldeles rätt när ni säger att det finns ett utrikes- och säkerhetspolitiskt
            samarbete och att det, som Hans
          </note>
          <note>
            Göran Franck sade, kan komma att utvecklas ett försvarspolitiskt
            samarbete. Det finns inskrivet i
          </note>
          <note>
            Maastrichtfördraget. Det är ju inte konstigt.
          </note>
          <note>
            Vi har från svensk sida inte bara sagt att vi noterar detta,
            utan också att det finns ett svenskt intresse för att medverka
            i det utrikes- och säkerhetspolitiska samarbetet i det nya Europa
            som avtecknar sig.
          </note>
          <note>
            Däremot konstaterar vi när det gäller det försvarspolitiska samarbetet
            att ett antal länder --
          </note>
          <note>
            nio eller om det är tio av EG:s tolv medlemmar --
          </note>
          <note>
            sedan 50 år tillbaka medverkar i ett långtgående försvarspolitiskt
            samarbete, ja faktiskt ett försvarssamarbete. Men det föregriper
            på inget sätt frågan om var Sverige skall ställa sig i detta avseende,
            tvärtom. I det anförande som jag läste upp den 1 februari och
            som är kristallklart på denna punkt står det: Den svenska militära
            alliansfriheten består alltjämt. Det finns ingen -- jag upprepar,
            ingen -- som kan frånta svensk regering och svensk riksdag rätten
            att självständigt och utan varje påverkan från annat håll besluta
            i denna fråga. I
          </note>
          <note>
            alla dessa frågor fattas beslut med enhällighet.
          </note>
          <note>
            Sverige kan i varje givet läge självständigt besluta vad som
            ligger i vårt lands intresse och vad som bäst främjar säkerheten
            i vår del av Europa.
          </note>
          <note>
            Hans Göran Franck talar om vikten av ett alleuropeiskt samarbete.
            På den punkten är vi helt eniga. För mig är detta Europavisionen,
            ett förverkligande av Europafädernas tankar, att skapa ett brett
            alleuropeiskt samarbete för att främja fred och frihet i hela
            vår del av världen. Det är därför jag med mycket stor tillfredsställelse
            konstaterar att det efter blockuppdelningen av Europa och efter
            det att Bengt Hurtigs vänner har valt en annan inriktning av sin
            politik, finns en strävan från många central- och östeuropeiska
            länder att knyta ett närmare samarbete med EG. Det är faktiskt
            så att ett antal länder har sagt att de siktar på medlemskap.
            På så sätt kan vi förverkliga ett mycket långtgående europeiskt
            samarbete. Det är min vision. Hans Göran Franck vill stanna långt
            tidigare.
          </note>
          <note>
            Hans Göran Franck säger att Maastrichtavtalet kan komma att omprövas.
            Det är klart att ingenting är gjutet i sten. Men låt mig säga
            också detta: Vi vet inte exakt hur samarbetet kommer att utvecklas
            inom Maastrichtavtalets ram. Det finns ett väldigt stort handlingsutrymme
            inom den ramen. Det kommer i allt väsentligt att bero på medlemsländernas
            inställning i denna fråga. Det är en process, en gradvis utveckling
            av samarbetet, en utveckling som vi såsom medlemmar i EU också
            kan påverka. Det är ett skäl till att vi bör vara med och påverka
            och forma den omgivning som vi själva är så beroende av.
          </note>
          <note>
            Jag menar att det är ett svenskt intresse att medverka i det
            ekonomiska och monetära samarbetet, med sikte på att skapa en
            ekonomisk monetär union i Europa. Men i slutändan, i övergången
            till det tredje stadiet, när det nu kan bli aktuellt, skall regering
            och riksdag ta slutlig ställning i frågan.
          </note>
          <note type="speaker">
            Anf. 8 HANS GÖRAN FRANCK (s):
          </note>
          <note>
            Herr talman! Ulf Dinkelspiel har önskningar om hur det skall
            gå. Han måste vara väl medveten om att Maastrichtavtalet och de
            krav som ställs upp är av den karaktären att det inte är möjligt
            att EU
          </note>
          <note>
            inom överskådlig tid skulle bli alleuropeiskt. De länder som
            nu är aktuella är samtliga västeuropeiska länder. Utöver dem kan
            möjligtvis något enstaka land komma i fråga. Det är därför jag
            är så kritisk mot Europaunionen. Villkoren, kraven, inriktningen
            ligger på en sådan nivå att man inte kan uppfylla det som är så
            viktigt, nämligen en alleuropeisk samverkan som sker i former
            som är gynnsamma för alla länder i Europa. Det är därför som det
            är viktigt att det blir en stark opinion mot
          </note>
          <note>
            Maastrichtavtalet. Det bästa sättet att ge sin mening till känna
            är att säga nej till EU. Jag skulle tro att de resultat som man
            kommer att uppnå av allt att döma inte kommer att bli sådana att
            det finns skäl att ändra ståndpunkt. Det har jag också sagt i
            min interpellation och i dagens debatt. Jag tycker inte heller
            att Ulf Dinkelspiel har kunnat övertyga på den punkten.
          </note>
          <note>
            Slutligen vill jag säga att den verkligt viktiga frågan är självbestämmanderätten
            och vår utrikespolitik.
          </note>
          <note>
            Därför är frågan: Vilka garantier får Sverige för att en politik
            som inte bara innebär alliansfrihet utan också syftar till neutralitet
            i krig kan upprätthållas och stå fast för framtiden, om svenska
            folket så vill?
          </note>
          <note>
            Jag är långt ifrån övertygad om att så kommer att bli fallet.
            Skälet till det är att vissa av ministrarna i regeringen, bl.a.
            Carl Bildt och försvarsministern, har gjort uttalanden som gör
            att svenska folket har anledning att känna tvivel på denna punkt.
          </note>
          <note>
            Anf. 9 Statsrådet ULF DINKELSPIEL
          </note>
          <note>
            (m):
          </note>
          <note>
            Herr talman! Hans Göran Franck frågar vilka garantier det finns
            för att vi inte skall tvingas in i ett försvarspolitiskt samarbete
            som vi inte önskar delta i. Men den fullständiga garantin för
            detta ligger ju i att det är Sveriges regering och riksdag som
            beslutar i denna fråga. Jag tror inte att någon vill inskränka
            Sveriges regerings och riksdags suveränitet i denna fråga på så
            sätt att man för all framtid vill föregripa vilken säkerhetspolitik
            vi skall föra.Det är en tradition i svensk säkerhetspolitik att
            vi i varje givet läge, utifrån förutsättningarna, självständigt
            bedömer vad som bäst främjar
          </note>
          <note>
            Sveriges intresse. Så har det varit under alla år. Så skall det
            vara framöver. Men det är vi själva, vi i
          </note>
          <note>
            Sverige, som bestämmer. Ingen utomstående --
          </note>
          <note>
            ingen -- kan tvinga oss medverka i ett försvarspolitiskt samarbete.
            Något deltagande i ett sådant samarbete är icke -- jag upprepar,
            icke --
          </note>
          <note>
            aktuellt.
          </note>
          <note>
            Bengt Hurtig tog upp frågan om småstaternas inflytande. Han sade:
            Skall ni inte vara ärliga och säga att småstaternas inflytande
            kommer att minska? Ärligt talat, Bengt Hurtig, jag tror inte att
            det kommer att gå i den riktningen. Jag tror att det kommer att
            gå i motsatt riktning, nämligen att fler småstater blir medlemmar
            och därmed kommer småstaternas relativa vikt att öka. Det är logiken
            i att det nu är fyra nya länder, fyra småstater, som kommer att
            förändras. Om det skulle bli en radikal förändring av röstreglerna
            skulle situationen naturligtvis te sig annorlunda. Jag tror inte
            att det blir det. Bengt Hurtig må ha en annan uppfattning på den
            punkten.
          </note>
          <note>
            Hans Göran Franck säger att jag har mina önskningar om hur Europa
            skall utformas. Ja, det har jag, och det är min ledstjärna. Det
            är själva grunden för mitt engagemang i Europafrågan, att jag
            har en vision om hur jag vill att Europa skall utvecklas -- ett
            brett alleuropeiskt samarbete med den europeiska unionen som kärna.
            Jag gläds för varje dag när man tar steg i den riktningen. Man
            träffar frihandelsavtal och Europaavtal med Polen,
          </note>
          <note>
            Ungern, Tjeckien och Slovakien. Nu diskuteras ett utvidgat samarbete
            med Ryssland. Inom den allra närmaste tiden kommer man från EG:s
            sida, inte minst uppmuntrad av oss, att ta initiativ till frihandelsavtal
            med de baltiska länderna. Jag gläds över allt detta, för det är
            en utveckling mot ett alleuropeiskt samarbete. Det tar tid. Det
            är mödosamt. Men man måste ha önskningar, drömmar, visioner.
          </note>
          <note>
            Överläggningen var härmed avslutad.
          </note>
          <note>
            2 § Svar på interpellation 1993/94:63 och fråga
          </note>
          <note>
            1993/94:192 om kriminalisering av innehav av barnpornografi
          </note>
          <note>
            Anf. 10 Justitieminister GUN HELLSVIK
          </note>
          <note>
            (m):
          </note>
          <note>
            Herr talman! Ulla Pettersson har frågat mig om jag avser att
            i tid till nästa val framlägga förslag till kriminalisering av
            innehav av barnpornografi.
          </note>
          <note>
            Margareta Viklund har frågat mig om jag är beredd verka för att
            en lagändring kommer till stånd så att även innehav av barnpornografi
            blir förbjudet.
          </note>
          <note>
            Jag besvarar interpellationen och frågan i ett sammanhang.
          </note>
          <note>
            Jag kan försäkra Ulla Pettersson och Margareta
          </note>
          <note>
            Viklund om att jag delar deras avsky när det gäller såväl barnsexturism
            som barnpornografi.
          </note>
          <note>
            Som Ulla Pettersson och Margareta Viklund känner till har det
            nyligen i en departementspromemoria från
          </note>
          <note>
            Justitiedepartementet föreslagits en mängd åtgärder för att stärka
            barns straffrättsliga skydd mot att bli utnyttjade sexuellt. I
            samma promemoria redovisas synpunkter när det gäller frågan om
            en kriminalisering av innehav av barnpornografi. Där konstateras
            bl.a. att varken tryckfrihetsförordningen eller yttrandefrihetsgrundlagen
            tillåter en kriminalisering av innehav av skrift eller film --
          </note>
          <note>
            varmed avses även videogram -- även om skriften eller filmen
            har sådant innehåll att det innefattar tryckfrihets- eller yttrandefrihetsbrott.
          </note>
          <note>
            Utgångspunkten för dessa båda grundlagar är att alla skall ha
            rätt att framställa och sprida skrifter och filmer. Ett tryckfrihetsbrott
            respektive ett yttrandefrihetsbrott begås i princip först när
            framställningen lämnas för spridning till en större krets än exempelvis
            de närmaste vännerna. Det är alltså inte möjligt att ingripa mot
            en enskild person endast under åberopande av att denne innehar
            en skrift eller en film, som innehåller yttranden eller skildringar
            som innefattar tryckfrihets- eller yttrandefrihetsbrott. Skrifter
            och filmer med visst innehåll kan inte allmänt ''förbjudas''.
            Det är inte heller straffbart att förvärva skrifter eller filmer
            som innefattar tryckfrihetseller yttrandefrihetsbrott.
          </note>
          <note>
            En kriminalisering av innehav av barnpornografi skulle således
            kräva grundlagsändringar som skulle innebära väsentliga avsteg
            från sedan länge tillämpade tryckfrihetsrättsliga principer.
          </note>
          <note>
            Dessutom vill jag särskilt framhålla att med hänsyn till att
            såväl skildrandet i syfte att sprida som själva spridandet, förfaranden
            som ligger före innehavet, är kriminaliserade, föreligger goda
            straffrättsliga instrument för att ingripa mot barnpornografi.
          </note>
          <note>
            Mycket talar också för att ingripanden i dessa skeden är betydligt
            effektivare än åtgärder riktade mot en senare innehavare.
          </note>
          <note>
            Jag vill i detta sammanhang vidare särskilt understryka att själva
            framställningen av barnpornografiska alster i många situationer
            faller under brottsbalkens bestämmelser om sexualbrott.
          </note>
          <note>
            Jag finner alltså för närvarande inte anledning att inta någon
            annan ståndpunkt i den aktuella kriminaliseringsfrågan än den
            som har redovisats i departementspromemorian. Jag vill emellertid
            erinra om att departementspromemorian är föremål för remissbehandling
            fram t.o.m. den sista januari nästa år. Utfallet av remissbehandlingen
            får nu avvaktas innan jag tar upp frågan på nytt.
          </note>
          <note type="speaker">
            Anf. 11 ULLA PETTERSSON (s):
          </note>
          <note>
            Herr talman! Jag vill börja med att tacka för svaret och konstaterar
            att det inte blir något förbud mot att inneha barnpornografi,
            varken nu eller efter valet och i praktiken inte heller under
            i varje fall det här århundradet.
          </note>
          <note>
            Man kan ha hur mycket barnpornografi som helst.
          </note>
          <note>
            Man kan köpa, hyra eller låna den helt straffritt.
          </note>
          <note>
            Man får ha den hemma, och de som kommer hem till innehavaren
            kan titta på den så länge det inte är fråga om en offentlig visning.
            Brott blir det fråga om först när man går utanför den närmaste
            vänkretsen.
          </note>
          <note>
            Herr talman! Man konstaterar i
          </note>
          <note>
            Justitiedepartementet att varken tryckfrihetsförordningen eller
            yttrandefrihetsgrundlagen i dag tillåter kriminalisering av innehav
            av barnpornografi. Det förvånar mig inte, och jag har inte heller
            någon invändning mot den tolkningen av våra gällande grundlagar.
          </note>
          <note>
            Men, herr talman, det som vi här i riksdagen hade hoppats att
            översynen i Justitiedepartementet skulle handla om var hur gällande
            lagstiftning skulle kunna ändras så, att vi får lagar som behandlar
            detta på ett önskvärt sätt. Det är självfallet också därför som
            jag har framställt min interpellation just nu. Jag är liksom justitieministern
            mycket väl medveten om de regler som gäller för grundlagsändring.
          </note>
          <note>
            Det som har engagerat oss i denna fråga är just analysen av på
            vilket sätt man skulle kunna ändra lagarna. Justitieministern
            pekar på att framställningen i många situationer faller under
            brottsbalkens bestämmelser om sexualbrott. Jag kan naturligtvis
            tänka mig att det finns tecknad eller animerad film av detta slag
            där det inte är fråga om brott, men sådana undantag kan vi här
            bortse från.
          </note>
          <note>
            Jag vill ändå påstå att det här yttrandefrihetsbrottet i princip
            alltid förutsätter ett annat brott.
          </note>
          <note>
            Jag tycker inte heller att det finns några med dessa jämförbara
            brott. Naturligtvis kan en viss handling utvisa att det har skett
            ett brott av typen urkundsförfalskning e.d., men detta är något
            annat. Jag vill påstå att i de här aktuella fallen gör sig varje
            person som tittar på skildringen skyldig till en ny kränkning
            av barnet. Vi har såvitt jag kan förstå inte andra exempel på
            något sådant i vår lagstiftning eller i vår verklighet. Det borde
            därför verkligen vara skäl att göra en särskild analys av denna
            företeelse.
          </note>
          <note>
            Jag vill fråga justitieministern: Var är analysen? Var diskuterar
            man jämförbara brott, och var ser man på vilken motsvarande lagstiftning
            man har i andra länder? Som jag sagt har denna fråga tidigare
            många gånger varit uppe här i kammaren, och det har då hänvisats
            till den aktuella utvärderingen.
          </note>
          <note>
            I det uppmärksammade målet i våras om utlämnande från tingsrätten
            av allmänna handlingar bestående av barnpornografiska alster stod
            offentlighetsprincipen mot skyddet av barnet, och det sades då
            tydligt från Justitiedepartementet att man tog barnets parti,
            och man vidtog åtgärder.
          </note>
          <note>
            Det var alldeles utmärkt, men om man hade haft en lagstiftning
            mot innehav av barnpornografi, hade problemet aldrig någonsin
            behövt bli aktuellt.
          </note>
          <note>
            Situationer som vi i förväg inte kan förutse -- liksom vi den
            gången inte kunde -- kan vi hantera om vi får en sådan lagstiftning.
            Jag tycker alltså att följande fråga till justitieministern kvarstår:
            Var finns analysen?
          </note>
          <note type="speaker">
            Anf. 12 MARGARETA VIKLUND (kds):
          </note>
          <note>
            Herr talman! Jag får tacka statsrådet för svaret, som jag tycker
            gav klara besked.
          </note>
          <note>
            Jag anser att något av det mest förnedrande som ett barn kan
            utsättas för är att bli ett offer för barnpornografi. Jag tror
            också att vi är överens om detta. Barnet är helt beroende av oss
            vuxna, och vi har till uppgift att vara dess beskyddare, vårdare
            och lärare. Att i stället för att vårda eller hjälpa det utnyttja
            och exploatera det för kommersiella och andra mer skumma intressen
            anser jag vara botten av botten.
          </note>
          <note>
            Barnpornografimaterial omfattar tidskrifter, kortfilmer, spelkort,
            fotografier, videogram osv.
          </note>
          <note>
            Materialet kan skildra barn från tre års ålder involverade i
            alla former av sexuella aktiviteter.
          </note>
          <note>
            Kanske utsätts också yngre barn för detta.
          </note>
          <note>
            I departementspromemorian Ds 1993:80 Ökat skydd för barn, som
            också justitieministern hänvisar till, framhålls på s. 19:
          </note>
          <note>
            ''En kriminalisering av innehav av barnpornografi skulle således
            kräva grundlagsändringar innebärande ett väsentligt avsteg från
            sedan länge tillämpade tryckfrihetsrättsliga principer.
          </note>
          <note>
            Innehållet i sådana framställningar kan visserligen knappast
            sägas vara av sådant slag att det i yttrande- och tryckfrihetshänseende
            kan anses vara skyddsvärt, men de för vårt samhälle så grundläggande
            principerna om yttrande- och informationsfriheten i de medier
            som skyddas av
          </note>
          <note>
            Tryckfrihetsförordningen och
          </note>
          <note>
            Yttrandefrihetsgrundlagen bör inte underkastas ett så från själva
            grundtanken långt gående undantag som en kriminalisering av innehav
            av vissa sorters framställningar skulle innebära. Med hänsyn till
            att såväl skildrandet som spridandet, förfaranden som ligger före
            innehavet, är kriminaliserat, föreligger tillräckliga straffrättsliga
            instrument för att ingripa mot barnpornografi. Mycket talar för
            att ingripanden i dessa skeden är betydligt effektivare än åtgärder
            riktade mot innehavare.''
          </note>
          <note>
            Detta är väl såvitt jag kan förstå också vad justitieministern
            har sagt i sitt svar, fastän med andra ord.
          </note>
          <note>
            Herr talman! Å ena sidan säger man här att innehav av barnpornografi
            inte är brott i yttrande- och tryckfrihetslagstiftningens mening,
            även om syftet med dessa grundlagar långt ifrån var att människor
            skulle få tillgång till just barnpornografi. Men det här går inte
            ihop för mig. Om man innehar barnpornografiska alster måste man
            väl ändå ha varit delaktig i både skildrande och spridande av
            pornografi. Å andra sidan anser man sig finna skäl att ändå inte
            ändra lagarna, eftersom det finns effektiva metoder för att komma
            år barnpornografin.
          </note>
          <note>
            Herr talman! Jag anser att detta uttalande och ställningstagande
            är helt otillfredsställande. Jag vet inte om justitieministern
            känner till att Sverige är ett transitland för barnpornografi,
            därför att vi har så generös lagstiftning.
          </note>
          <note>
            I höst har en person, för första gången i Sverige hitills, fällts
            för att ha spritt barnporr via dator.
          </note>
          <note>
            Mannen har en s.k. BBS. Det är en form av databas dit andra personer
            med dator och modem kan ringa för hämta och lämna filer och skriva
            brev till varandra. I databasen fanns 40 porrbilder. I domen skriver
            tingsrätten att mannen genom att hålla bilderna tillgängliga skall
            anses ha spritt dem i den mening som anges i 16§ brottsbalken.
          </note>
          <note>
            Herr talman! Jag anser att detta tillkännagivande anser jag öppnar
            dörren för en vidare diskussion om ändringar i grundlagen. Datoriserad
            överföring av material genom modem är annars mycket svår att upptäcka.
            En person som har barnpornografi i sin dator kan således knappast
            bli åtalad, eftersom det är svårt att bevisa att materialet har
            distribuerats.
          </note>
          <note>
            Herr talman! Problemet med barnpornografi tycker jag kan liknas
            vid problemet med narkotika.
          </note>
          <note>
            Det är förbjudet att tillverka eller sprida narkotika, men för
            inte så länge sedan var innehav inte åtalbart. Detta ändras eftersom
            man ansåg att narkotikabekämpningen kunde bli effektivare genom
            en lag som också kunde straffa dem som innehar narkotika.
          </note>
          <note>
            Finns det några starka skäl till att inte ändra lagen så att
            också innehav av barnporr blir straffbart?
          </note>
          <note>
            Frågan är vem samhället tar ansvar för att skydda.
          </note>
          <note>
            Är det pedofiler, snuskhumrar och andra som vill tjäna pengar
            på människoförnedrande bilder eller barn?
          </note>
          <note>
            Herr talman! Jag anser att det måste bli slut på produktion,
            innehav, distribution och försäljning av barnpornografi. All verksamhet
            måste förbjudas, även om tryckfrihetsförordningen och grundlagen
            får maka på sig litet.
          </note>
          <note>
            Statsrådet Reidunn Laurén har sagt att avvägningarna hittills
            har lett till att grundlagen inte skall ändras. Reidunn Laurén
            sade till TT den
          </note>
          <note>
            2 november i år: ''Men denna fråga är ingalunda avförd från dagordningen
            hos oss. Det finns anledning att fundera vidare på den.''
          </note>
          <note>
            Jag hoppas verkligen att resultatet av remissbehandlingen och
            vidare arbete med utredningen ''Ökat skydd för barn'' resulterar
            i ett förslag från regeringen om att också innehav av barnpornografi
            skall förbjudas. Är justitieministern av samma åsikt?
          </note>
          <note type="speaker">
            Anf. 13 INGEGERD SAHLSTRÖM (s):
          </note>
          <note>
            Herr talman! Jag konstaterar med beklagande att frågan om kriminalisering
            av barnpornografi åter tycks skjutas på framtiden. Vid flera tillfällen
            har justitieministern och jag här i kammaren debatterat frågan
            om innehav av barnpornografi. Nu hade jag verkligen hoppats att
            man skulle ta krafttag för att förhindra den verksamheten, bl.a.
            genom att kriminalisera innehavet.
          </note>
          <note>
            Vi får allihop dagligen större kännedom om sexualbrott mot barn.
            Barn brukas och förbrukas.
          </note>
          <note>
            Barn skadas till kropp och själ. Att utnyttja barn sexuellt är
            ett brott, och det är ett brott över hela världen. Men tyvärr
            räcker inte de lagar som vi har för att det skall ske något radikalt
            för barnens bästa.
          </note>
          <note>
            I FN:s konvention om barns rättigheter står det inskrivet att
            alla barn har rätt till skydd mot sexuell exploatering och sexuella
            övergrepp. De har rätt till att skyddas mot att utnyttjas i prostitution
            och pornografi.
          </note>
          <note>
            När man diskuterar frågan om barnpornografi måste man ha klart
            för sig kopplingen mellan de sexuella övergreppen och bilderna.
            Produktion och distribution av barnpornografi förutsätter ju att
            man utnyttjar barn sexuellt.
          </note>
          <note>
            Herr talman! Jag menar att vi måste förhindra den här verksamheten
            och att vi måste kriminalisera innehavet av barnpornografi. Jag
            instämmer med det som har sagts tidigare. Ulla Pettersson talade
            om tryckfrihetsförordningen och grundlagen. Jag menar att det
            är dags att göra en ändring i grundlagen. Det kan inte få vara
            tillåtet att framställa skrifter och filmer där barn utnyttjas
            sexuellt och det uppenbara syftet är att sprida dessa bilder.
          </note>
          <note>
            Lagen som vi har i dag kringgås och är svår att följa.
          </note>
          <note>
            I dag måste polisen lägga ned mycket tid för att bevisa spridning
            av barnpornografi. Timme ut och timme in tvingas poliser i vårt
            land att sitta och titta på filmer för att kunna bevisa att en
            bild från en film är densamma som i en annan film. När de här
            alsterna produceras tas bilder från ett stort lager och sätts
            ihop på olika sätt så att filmerna blir olika.
          </note>
          <note>
            Detta tar fruktansvärt lång tid för polisen som skulle behöva
            göra annat, tycker jag.
          </note>
          <note>
            I svaret från justitieministern hörde vi att det föreligger goda
            straffrättsliga instrument för att ingripa mot barnpornografi.
            Jag tycker inte att det är sant.
          </note>
          <note>
            Vid några tillfällen under senare tid har polisen beslagtagit
            barnpornografi i s.k. porrbutiker.
          </note>
          <note>
            Tidningarna har inte funnits ute i affären utan på lagret. När
            poliserna har gjort sina ingripanden och när de har förhört butiksägarna,
            har de från samtliga butiksägare fått samma svar, nämligen att
            de hade fått tidningarna av misstag och att det inte alls var
            meningen att de skulle säljas.
          </note>
          <note>
            Det har alltså varit svårt att bevisa spridningen av barnpornografi.
            Butiksägarna vet hur svensk lag lyder och vet vad de skall säga.
            Jag tvivlar alltså på dem, och menar att de inte talar sanning
            när de säger att de inte har tidningarna för försäljning. Jag
            måste då fråga statsrådet om det verkligen stämmer att den lag
            som vi har i dag skyddar barn?
          </note>
          <note>
            Anf. 14 Justitieminister GUN HELLSVIK
          </note>
          <note>
            (m):
          </note>
          <note>
            Herr talman! Frågorna som jag nu har fått är egentligen desamma.
            Ulla Pettersson frågar var analysen finns. Det beror på vad man
            menar med analys. Ulla Pettersson begränsar sin fråga om analys
            till jämförelser med andra länders rättssystem. Enligt min uppfattning
            är syftet med en analys att se hur man kan nå uppsatta mål.
          </note>
          <note>
            Vår gemensamma ambition är hur vi skall kunna komma åt de sexuella
            övergreppen och utnyttjandena av barn. Jag är övertygad om att
            vi har det som gemensamt mål. Analysen måste byggas upp från den
            utgångspunkten. Därför förs också i departementspromemorian en
            diskussion om eventuella ändringar när det gäller tryckfrihet
            och yttrandefrihet. Vi gör nu en analys, som jag har citerat och
            som också ni har nämnt i era kommentarer. Vi har straffrättsliga
            regler rörande skildrandet och spridande och vi har också ytterligare
            straffsrättsliga instrument. Det är vår uppfattning att det är
            dessa instrument som ger oss möjligheterna att komma åt barnpornografi.
          </note>
          <note>
            Vi har fört den här diskussionen tidigare. Jag har också varit
            öppen för att föra diskussionen för att se om vi eventuellt behöver
            gå andra vägar. Jag har vid tidigare tillfällen, bl.a. här i kammaren,
            påpekat att kriminalisering av innehavet, även om vi bortser från
            de ändringar i grundlag som skulle behövas, även innebär andra
            problem. Ett problem är att det kan finnas barnpornografi i butiker.
            Men om innehavet kriminaliseras är butiksinnehavarna inte dummare
            än att de ser till att innehavet hanteras på något annat sätt.
            Här finns stora problem. Som jag ser det är det inte meningsfullt
            att införa förändringar som vi sedan inte kan leva upp till. Hur
            skall vi kontrollera? Vilka instrument skall vi ha för att kunna
            gå in i andra människors bostäder eller andra typer av lokaler
            för att kontrollera ett eventuellt innehav?
          </note>
          <note>
            I fråga om grundlagsändringar måste man mycket noga fundera över
            och försöka se konsekvenserna och göra avvägningarna mellan de
            grundläggande rättigheter som vi är ute efter att skydda och de,
            självklart, ibland negativa effekterna av att vi generellt skyddar
            dessa rättigheter. Min slutsats kommer till uttryck i promemorian.
            Med de övriga instrument som finns bör vi bibehålla skyddet för
            de grundläggande rättigheterna. Men självfallet är jag öppen för
            en diskussion -- precis som jag har sagt tidigare. Jag är också
            framöver öppen för att följa utvecklingen för att se både om det
            går att skapa instrument för att kontrollera ett eventuellt förbud
            och för att föra en diskussion om ett framtida förbud. Men i dag
            känner jag mig övertygad om att vi har valt rätt väg.
          </note>
          <note type="speaker">
            Anf. 15 ULLA PETTERSSON (s):
          </note>
          <note>
            Herr talman! Jag börjar där statsrådet började. Min jämförelse
            med andra länder utgör definitivt inte någon begränsning. Det
            var ett exempel på sådant jag saknar i departementspromemorian.
            Varför har man t.ex. inte kastat ett öga på vårt västra grannland
            Norge som har infört en sådan bestämmelse?
          </note>
          <note>
            Analysen bör bygga på frågan hur vi skall nå målet.
          </note>
          <note>
            Jag delar den uppfattningen. Jag tycker att jag saknar analysen.
            Det som statsrådet kallar en analys är detsamma som statsrådet
            sade i sitt svar.
          </note>
          <note>
            Svaret är alltså analysen. Mer omfattande är inte analysen. Den
            består huvudsakligen av en beskrivning av i dag gällande rättsregler.
            Jag skall sträcka mig så långt till att säga att det är en mening
            i svaret som förklarar varför förslaget avstyrks.
          </note>
          <note>
            Meningen lyder: ''En kriminalisering av innehav av barnpornografi
            skulle således kräva grundlagsändringar, som skulle innebära väsentliga
            avsteg från sedan länge tillämpade tryckfrihetsrättsliga principer.''
          </note>
          <note>
            Jag tycker att man inte har varit särskilt grundlig angående
            denna fråga. Frågan som skall ställas i dag är hur målen skall
            nås. Det finns t.ex. sådana situationer som Ingegerd Sahlström
            beskrev. Det går alltså inte att göra något. Polisen kan i olika
            sammanhang träffa på mycket stora innehav av barnpornografi. De
            kan inte göra något. Innehavet är inte förbjudet. De som har tillgång
            till pornografin kan göra vad de vill, t.ex. visa den för sina
            vänner och bekanta -- och det är fullständigt i överensstämmelse
            med vår lagstiftning. På det sättet nås inte målen.
          </note>
          <note>
            Detta är naturligtvis inte det enda vi skall göra för att komma
            till rätta med det sexuella utnyttjandet av barn. Det är självklart
            att det finns andra lagar som också kan vara viktiga. Men denna
            diskussion är till för att kunna täppa till en del av de kryphål
            som finns.
          </note>
          <note>
            När frågan har varit uppe till diskussion i riksdagen har man
            bl.a. pekat på just dessa problem.
          </note>
          <note>
            Statsrådet sade i kammaren den 16 mars att frågan är mycket svårbedömd
            och rymmer ett flertal problem av såväl rättslig som praktisk
            karaktär.
          </note>
          <note>
            Vilka frågor av rättslig och praktisk karaktär återfinns i departementspromemorian?
          </note>
          <note>
            Statsrådet sade vidare att det kräver ingående överväganden att
            se över möjligheterna att komma åt ett av kryphålen. Statsrådet
            använder just det uttrycket. Vilka möjligheter att komma åt kryphålen
            har studerats? Om det vid remissbehandlingen framkommer att någon
            annan har gjort denna analys och faktiskt har hittat ett sätt
            eller ett förslag att täppa till kryphålen, vilken ställning kommer
            justitieministern då att inta?
          </note>
          <note>
            Borde inte remissen ha föregått ställningstagandet i Justitiedepartementet?
          </note>
          <note type="speaker">
            Anf. 16 INGEGERD SAHLSTRÖM (s):
          </note>
          <note>
            Herr talman! Jag tycker att jag i tidigare debatter har kunnat
            ana ett visst medhåll från Gun Hellsvik när det gäller krav på
            kriminalisering av innehav av barnpornografi. Nu måste jag tyvärr
            konstatera att det har varit hörfel. Nu skall man vänta och se
            framöver, osv.
          </note>
          <note>
            Justitieministern bedyrar gång på gång att vi delar avskyn när
            det gäller barnpornografi och att vi har gemensamma mål som vi
            vill nå. Varför kan vi inte vara litet radikala och försöka gripa
            in nu? Det finns så många bevis för att innehavet måste kriminaliseras.
            Jag tycker att det är beklagligt att frågan skjuts på framtiden
            igen. Det skulle vara bra om Sverige kunde bli ett föregångsland
            i frågan.
          </note>
          <note>
            Norge har ju fattat ett sådant beslut, och då tycker jag att
            vi i Sverige inte skall vara sämre.
          </note>
          <note>
            Herr talman! I våras höll Interpols barngrupp sitt första möte.
            Denna grupp arbetar med allt som rör barn som är offer för någon
            form av brottslighet.
          </note>
          <note>
            Men tonvikten ligger på sexualbrott mot barn.
          </note>
          <note>
            Interpols barngrupp uppmanar medlemsländerna att bl.a. kriminalisera
            allt innehav av barnpornografi.
          </note>
          <note>
            Sabine Manke, som är tysk polis och som håller i verksamheten,
            har gjort följande uttalande: ''Det borde vara självklart att
            kriminalisera innehav.
          </note>
          <note>
            Filmerna är resultat av övergrepp, de används i nya övergrepp.
            Om innehav av barnpornografi vore kriminellt överallt skulle handeln
            försvåras. Det gäller inte minst den nya formen för handel --
          </note>
          <note>
            nämligen överföring av bilder mellan datorer via modem!''
          </note>
          <note>
            Jag tycker att det är viktigt att vi i Sverige signalerar att
            vi ställer oss på Interpols barngrupps sida. Jag hoppas att justitieministern
            inser vikten av detta.
          </note>
          <note>
            Vill inte justitieministern tillmötesgå Interpols barngrupp i
            denna fråga?
          </note>
          <note type="speaker">
            Anf. 17 MARGARETA VIKLUND (kds):
          </note>
          <note>
            Herr talman! Justitieministern säger bl.a. att det inte är meningsfullt
            att införa förändringar som inte går att kontrollera. Hon talar
            om hembesök, osv.
          </note>
          <note>
            Hon säger att hon är öppen för att se om det finns andra instrument
            att använda i uppföljningen. Hon är tveksam till att kriminalisera
            innehav.
          </note>
          <note>
            Hur har Norge och andra länder gått till väga? De måste väl ha
            haft samma problem? Är Sverige så olikt i sin lagstiftning och
            uppföljning osv. att det som är möjligt i Norge är omöjligt här?
          </note>
          <note>
            Rädda barnens ordförande Karin Söder och Lisbet
          </note>
          <note>
            Palme, ordförande i Svenska Unicef-kommittén, uppvaktade i oktober
            justitieministrarna i de nordiska länderna och inrikesministern
            i Finland om just sexuell exploatering av barn. Det här är en
            fråga som engagerar många och som många vänder sig emot med avsky.
          </note>
          <note>
            Herr talman! Det är lätt att hålla med de brevskrivare jag nyss
            nämnde, dvs. att nutidens mest destruktiva former av exploatering
            av barn är när barn måste tvingas att sälja sina kroppar till
            människor med sexuella avvikelser. Jag tycker att det är oerhört
            förnedrande för hela människosläktet att barn över huvud taget
            skall ställas i en sådan situation att de är mer eller mindre
            tvingade att sälja sig själva, sin egen värdighet och sina kroppar.
          </note>
          <note>
            Jag anser att det är vår skyldighet som vuxna och som ansvarstagare
            på olika nivåer i samhället att hjälpa dessa barn, så att de inte
            skall behöva ställa sig i en sådan situation. Ett sätt att hjälpa
            dem är att förbjuda hela denna verksamhet -- där ett innehav fortfarande
            är tillåtet.
          </note>
          <note>
            Herr talman, i FN-konventionen om barns rättigheter, vilken Sverige
            liksom många andra länder skrivit under, slås bl.a. fast att konventionsstaterna
            särskilt skall vidta alla lämpliga nationella, bilaterala och
            multilaterala åtgärder för att förhindra att barn utnyttjas i
            pornografiska framställningar och i pornografiskt material. Allt
            detta skall man vidta.
          </note>
          <note>
            Också i aktionsprogrammet för förebyggande av handel med barn,
            barnprostitution och barnpornografi, antaget av konventionen för
            mänskliga rättigheter i resolution 1992:74, slås det fast att
            länder som ännu inte infört lagstiftning som kriminaliserar produktion,
            distribution och innehav av barnpornografiskt material anmodas
            göra det.
          </note>
          <note>
            Vi har alltså kravet på oss att ställa upp via lagstiftning.
            Jag vädjar till justitieministern att resultatet av den utredning
            som jag tidigare nämnde och regeringens handläggning i ärendet
            leder till att ett förslag i frågan läggs på riksdagens bord.
          </note>
          <note>
            Anf. 18 Justitieminister GUN HELLSVIK
          </note>
          <note>
            (m):
          </note>
          <note>
            Herr talman! Jag svarade nog på Ulla Petterssons fråga om problem
            av rättslig och praktisk karaktär.
          </note>
          <note>
            Jag har fört fram det här också i tidigare sammanhang. Den rättsliga
            karaktären diskuterar vi just nu -- främst frågan om grundlagsändringar.
          </note>
          <note>
            Den praktiska karaktären består i, som jag sade i mitt tidigare
            inlägg, svårigheterna att komma åt innehavet -- vilka inte får
            underskattas -- även om man har regler som straffbelägger innehavet.
          </note>
          <note>
            Jag förstår inte riktigt Ulla Petterssons påstående att remissen
            borde ha föregått ställningstagandet.
          </note>
          <note>
            Vad skulle vi remittera, om vi inte har en departementspromemoria?
            Syftet med remissen var att få in synpunkter. Jag tror knappast
            att jag är känd för att inte lyssna på de svar som kommer in.
          </note>
          <note>
            Men det vore mycket egendomligt om man hade ett remissförfarande
            där vi från departementets sida inte har fört ett resonemang och
            pekat på vilka slutsatser regeringen kommit fram till. Därefter
            är det ytterligare ett remissförfarande, för att man skall få
            synpunkter, eventuella tillägg och ändringsförslag framlagda.
          </note>
          <note>
            Ingegerd Sahlström frågar om vi inte har gemensamma mål. Jag
            är övertygad om att vi har ett gemensamt mål. Men vi får aldrig
            glömma, när vi diskuterar ett mål, att det också finns andra mål,
            nämligen att värna om yttrandefriheten och tryckfriheten i Sverige.
            Jag utgår från att vi även har detta mål gemensamt. Jag utgår
            från att detta har ett stort värde. Vi måste då vara öppna för
            att diskutera båda dessa mål samtidigt och diskutera om vi kan
            nå båda målen med olika redskap.
          </note>
          <note>
            Det är så lätt att säga att man har ett mål och för tillfället
            glömma vilka andra viktiga mål vi också har. Vi riskerar då att
            skapa problem framöver.
          </note>
          <note>
            Men det är viktigt att den här diskussionen förs.
          </note>
          <note>
            Tack vare en diskussion kan vi eventuellt finna vägar som innebär
            att man kan hålla fast vid båda dessa olika mål.
          </note>
          <note>
            Vad gäller Margareta Viklunds fråga om Norge, har jag inte några
            detaljkunskaper. Men jag vet att
          </note>
          <note>
            Norges lagstiftning innebär ett begränsat förbud.
          </note>
          <note>
            Man har endast förbud mot innehav av videogram och inget generellt
            förbud. Det är möjligt att Ulla
          </note>
          <note>
            Pettersson, som hänvisat till denna lagstiftning, kan den bättre.
          </note>
          <note type="speaker">
            Anf. 19 ULLA PETTERSSON (s):
          </note>
          <note>
            Herr talman! Jag ger gärna justitieministern det erkännandet
            att det finns mer av utförlig analys i svaret här i kammaren än
            i det skrivna svaret som jag fick tidgare. Men när justitieministern
            ifrågasätter min synpunkt på remissförfarandet, kan det bero på
            att jag uttryckte mig oklart. Jag uttrycker mig gärna klarare.
          </note>
          <note>
            En departementspromemoria innehåller en viss uppfattning. Det
            är riktigt. Det är en lämnad uppfattning som remissinstanserna
            reagerar på.
          </note>
          <note>
            Men om man i detta fall skall vänta på remissutfallet har ju
            tåget gått. Justitieministern är självfallet medveten om att den
            här regeringen inte har möjlighet att lägga fram några förslag
            till grundlagsändringar, eftersom remisstiden går ut den 1 januari
            1994. Justitieministern kan väl ändå ge mig rätt i att det är
            riktigt att remissinstansernas åsikter bör finnas med i bilden,
            innan regeringen fattar sitt beslut -- ett beslut som man får
            se som ett slutgiltigt sådant. Regeringen kan inte återkomma förrän
            i samband med det val som kommer närmast efter 1994.
          </note>
          <note>
            Om justitieministern känner till lagstiftningen i
          </note>
          <note>
            Norge, varför finns inte redogörelsen med i departementspromemorian?
            Vad gäller begränsningen till videogram, finns ju en stor del
            av barnpornografin på videogram. Jag kan därför inte inse att
            det skulle vara någon särskilt kraftig begränsning.
          </note>
          <note>
            Herr talman! Ett spridande av barnpornografi är ett brott, men
            när spridandet väl har skett är brottet så att säga avslutat.
            Men kränkningen av barnet är inte över. År ut och år in kan människor
            titta på barn som är, om inte alltid så ofta, klart identifierbara.
            Det kan man alltså fortsätta med, och det finns ingen kontroll
            över det. Jag är medveten om att man med lagstiftning inte i ett
            slag löser det problemet. Men för mig känns det osmakligt att
            detta förfarande är fullt förenligt med svensk lag.
          </note>
          <note>
            Herr talman! Jag är inte, i motsats till vad justitieministern
            ibland har gett uttryck för, ute efter att sätta folk bakom lås
            och bom i första hand.
          </note>
          <note>
            Men jag är ute efter en effektiv bekämpning av barnpornografi.
            Därför beklagar jag regeringens ställningstagande i den här frågan
            och ber enträget justitieministern, att efter dagens debatt ytterligare
            överväga möjligheterna att lägga fram ett förslag till ändring
            medan tid är.
          </note>
          <note type="speaker">
            Anf. 20 INGEGERD SAHLSTRÖM (s):
          </note>
          <note>
            Herr talman! I justitieministerns svar står det: ''En kriminalisering
            av innehav av barnpornografi skulle således kräva grundlagsändringar
            som skulle innebära väsentliga avsteg från sedan länge tillämpade
            tryckfrihetsrättsliga principer.''
          </note>
          <note>
            Jag förstår den här problematiken som justitieministern tar upp
            med olika mål och att man vill nå bra resultat på olika sätt.
            Men jag är också alldeles övertygad om att det skall gå att kombinera
            en ändring i tryckfrihetsförordningen och samtidigt fatta beslut
            om en kriminalisering om innehav av barnpornografi. Det gemsamma
            målet måste ju vara att vi lyckas i bägge fallen.
          </note>
          <note>
            Det finns inget legitimt led i någon del av hanteringen av barnpornografiska
            bilder och skrifter. De här bilderna utgör grova övergrepp mot
            barnen, såväl när bilden kommer till, som vid spridningen och
            vid användandet av dem.
          </note>
          <note>
            Om det blir så illa --- jag hoppas inte det -- att vi inte får
            en lagstiftning i fråga om kriminalisering av innehav av barnpornografi,
            skulle jag vilja svänga på frågeställningen och fråga: Hur skall
            vi egentligen kunna motivera att det är tillåtet att ha barnpornografi?
            Kan man i tryckfrihetens namn låta förnedringen och det sexuella
            utnyttjandet av barn få fortsätta? Är målsättningen med lagen
            att skydda barnen, eller pedofilerna och andra som använder dessa
            bilder? Jag skulle vilja ha svar på de frågorna.
          </note>
          <note type="speaker">
            Anf. 21 JOHN BOUVIN (nyd):
          </note>
          <note>
            Herr talman! Fru justitieminister! Vi pratar väldigt mycket om
            samma sak, och vi har ett gemensamt mål: vår framtid och våra
            barn. Jag uppfattar att man svänger sig, när man hänvisar till
            yttrandefriheten och tryckfriheten och värderar dem så högt. Med
            andra ord: man värderar inte vår framtid lika högt.
          </note>
          <note>
            Jag accepterar inte svaret att det gäller att sära på vad som
            är viktigt och vad som är mindre viktigt.
          </note>
          <note>
            Jag sätter faktiskt barnens framtid som nummer ett.
          </note>
          <note>
            Det är min ålderdom. Kan vi inte i denna församling ta tag i
            denna fråga nu, undrar jag vad våra barn tycker om oss som sitter
            här.
          </note>
          <note>
            Jag accepterar inte svaret att det finns en departementspromemoria,
            att frågan är föremål för remissbehandling eller att justitieministern
            får avvakta innan man tar upp den på nytt. Jag tycker att det
            är ynkedom, på ren svenska. Det skulle ha varit full debatt om
            frågan för länge sedan. Den skulle ha varit behandlad. Det är
            inga konstigheter.
          </note>
          <note>
            Varje normal människa i detta land tycker att det är fruktansvärt
            att handeln med barnpornografi får fortgå och att man kan skylla
            på grundlagarna.
          </note>
          <note>
            Jag vill ha ett rakt svar på denna fråga: Vad tänker justitieministern
            göra för att få fart på denna debatt, så att vi i morgon dag --
            t.o.m. på julafton --
          </note>
          <note>
            fattar ett beslut? Det gäller våra barn och vår ålderdom. Det
            gäller en respekt för människolivet, och ingenting annat.
          </note>
          <note type="speaker">
            Anf. 22 MARGARETA VIKLUND (kds):
          </note>
          <note>
            Herr talman! Vad vi som har varit uppe i debatten tycker har
            framgått ganska tydligt. Vi är hårt engagerade i kampen mot den
            här verksamheten.
          </note>
          <note>
            Vi känner oss upprörda över att Norge har sprungit förbi oss
            -- nej, det gör vi väl inte; det är i och för sig bra. Vi skulle
            åtminstone kunna ställa oss på samma nivå som Norge när det gäller
            hanteringen och innehavet av sådana här alster -- vi kanske skulle
            kunna gå ett steg längre.
          </note>
          <note>
            Jag anser således att det är nödvändigt att kriminalisera också
            innehav av barnpornografi i
          </note>
          <note>
            Sverige -- inte för min skull eller för de vuxnas skull, utan
            för barnens skull, för deras framtid.
          </note>
          <note>
            Jag anser inte att de argument som anförs mot en kriminalisering
            håller, med tanke på de moraliska och andra förpliktelser som
            vi har mot våra barn.
          </note>
          <note>
            De skall kunna se upp till oss. Vi skall inte utsätta dem för
            sådana här ruskigheter. Det hör till vår skyldighet att hjälpa
            dem att slippa bli indragna i sådant här.
          </note>
          <note>
            Våra liberala lagar här i Sverige har inneburit att
          </note>
          <note>
            Sverige har blivit en distributionscentral för barnpornografiskt
            material, och det är ganska nedslående. Spridning och produktion
            av barnpornografi är inte tillåtet, men innehav är tillåtet. Där
            måste vi sätta stopp. Jag anser att samhället måste göra en tydlig
            markering.
          </note>
          <note>
            Man kan köpa barnpornografiska alster utan påföljd och utan risk.
            Efterfrågan ger inte heller några motiv för att avstå från att
            stimulera till ytterligare produktion, genom att verksamheten
            har så stor köpkraft. Det är det som är det otäcka.
          </note>
          <note>
            Genom att efterfråga barnpornografiskt material gör sig köparna
            också skyldiga till uppmuntran av fortsatt sexuellt utnyttjande
            av barn.
          </note>
          <note>
            Som vi hörde tidigare, är lidandet inte slut för de barn som
            utnyttjas i tidiga år, utan de kan falla offer för illegala handlingar
            längre fram i livet. Barnet bär också fysiska och psykiska ärr
            efter övergreppet under resten av livet. De utnyttjade barnen
            tvingas leva med vetskapen att bevisen för deras förödmjukelse
            kan fortsätta att cirkulera under år och årtionden.
          </note>
          <note>
            Jag ställde en fråga till justitieministern, om hon hade samma
            åsikt som Reidunn Laurén, som sade att den fråga som vi nu diskuterar
            ingalunda är avförd från dagordningen och att det finns anledning
            att fundera vidare på den. Jag hoppas att diskussionen i så fall
            har inneburit att man kommer att fundera vidare i positiv riktning,
            för barnens skull.
          </note>
          <note>
            Anf. 23 Justitieminister GUN HELLSVIK
          </note>
          <note>
            (m):
          </note>
          <note>
            Herr talman! Jag skall börja med att ta upp
          </note>
          <note>
            Margareta Viklunds sista fråga, som jag tycker att jag har besvarat.
            Det är viktigt att vi för den här diskussionen. Jag sade att jag
            för tillfället inte kan se några argument mot det resonemang som
            jag har fört, men vi måste föra diskussionen vidare.
          </note>
          <note>
            John Bouvin påstår att handeln får fortgå. Handeln är ju förbjuden,
            liksom produktionen. Även om jag förstår att det inte faller i
            god jord hos John Bouvin, vågar jag påstå att även yttrandefriheten
            och tryckfriheten är viktiga för våra barns framtid.
          </note>
          <note>
            Därför måste vi noga överväga varje förändring som kan innebära
            ingrepp i yttrandefriheten och tryckfriheten.
          </note>
          <note>
            I just denna vecka har vi haft mycket att fundera över när det
            gäller rätten att yttra sig och vem som skall bestämma vem som
            får yttra vad, i samband med demonstrationerna i tisdags. Det
            är tankeväckande. De behagliga, snabba lösningarna är inte alltid
            de lösningar som ger våra barn den framtid och de värden som vi
            vill att de skall få. Det kan vara populärt, och ofta populistiskt,
            att ta till de snabba lösningarna. Men vi riskerar att sopa problemen
            under mattan och kanske i stället skapa nya problem för framtiden.
          </note>
          <note>
            Ingegerd Sahlström är medveten om att det inte går att svara
            ett enkelt ja eller nej på hennes fråga, såsom hon ställer den.
            Det är inte tillåtet att producera barnpornografi. Det är inte
            tillåtet att distribuera barnpornografi. I detta ligger redan
            frågan hur vi moraliskt ser på även innehav av barnpornografi.
            Vi skall inte glömma bort vad den moraliska debatten betyder i
            ett samhälle. Det är kanske den allra viktigaste debatten, och
            den debatt som på sikt utövar störst påverkan. Den moraliska debatten
            når innanför den dörr där polisen inte har rätt att gå in för
            att utöva kontroll.
          </note>
          <note>
            Därför är den typ av diskussion som vi för här i dag väsentlig.
            Vi är överens om en sak, och det är fördömandet av varje form
            av utnyttjande av barn.
          </note>
          <note type="speaker">
            Anf. 24 JOHN BOUVIN (nyd):
          </note>
          <note>
            Herr talman! Fru justitieminister! Jag är givetvis inte nöjd
            med svaret. Justitieministern glider över till att det är fråga
            om populism, men det är det inte. Det är fråga om våra barn. För
            varje dag som vi inte tar bestämda tag missbrukas eller utnyttjas
            ett barn. Jag accepterar inte det. Sedan får man glida runt hur
            mycket man vill.
          </note>
          <note>
            Justitieministern vet mycket väl att jag har skrivit motioner
            om pedofilverksamheten m.m. Men det händer ingenting -- man skall
            bara vänta och avvakta. Vi skickar poliser till Thailand för att
            reda ut problemen där, när vi har problemen här i
          </note>
          <note>
            Sverige. Jag skall inte gå in på den debatten nu.
          </note>
          <note>
            Är justitieministern beredd att lyfta fram denna fråga omedelbart
            efter juluppehållet, så att vi kan föra en diskussion i denna
            kammare om vad som behövs för att göra nödvändiga lagändringar,
            och så att det sker i morgon? Det är min fråga.
          </note>
          <note>
            Jag nöjer mig inte med svaret att vi skall avvakta, avvakta och
            avvakta. Hur många barn blir lidande under denna avvaktandetid?
            Skall det vara så svårt att bestämma sig för att vi tar upp detta
            omedelbart efter juluppehållet? Det är en väldigt viktig fråga.
          </note>
          <note>
            Anf. 25 Justitieminister GUN HELLSVIK
          </note>
          <note>
            (m):
          </note>
          <note>
            Herr talman! Det är inte så att vi avvaktar. Vi har från Justitiedepartementet
            lagt fram åtskilliga förslag som innebär ytterligare åtgärder
            mot sexuella övergrepp mot barn. Detta är inget avvaktande. Däremot
            pekar vi på problemen när det gäller en punkt. Men vi har -- jag
            upprepar det -- straffstadganden som straffbelägger produktion
            och distribution.
          </note>
          <note>
            Vad vi måste göra är att se till att vidareutveckla polisens
            arbetsmetoder. Förhoppningsvis kommer vi alla att medverka till
            att polisen får arbetsro i sin organisationsförändring -- vi har
            inte så stor glädje av alla dessa regler som redan finns och som
            nu är på gång, om vi inte samtidigt medverkar till att polisen
            får bättre förutsättningar att bedriva sitt arbete problemorienterat.
            Det är en stor brist i dag, att polisen rycker ut när saker har
            hänt i stället för att kunna vara med på ett tidigare stadium
            och t.ex.
          </note>
          <note>
            kunna komma åt producenterna och distributörerna.
          </note>
          <note>
            Överläggningen var härmed avslutad.
          </note>
          <note>
            3 § Hänvisning av ärenden till utskott
          </note>
          <note>
            Föredrogs och hänvisades
          </note>
          <note>
            Proposition
          </note>
          <note>
            1993/94:94 till socialförsäkringsutskottet
          </note>
          <note>
            Skrivelse
          </note>
          <note>
            1993/94:96 till utrikesutskottet
          </note>
          <note>
            4 § Bordläggning
          </note>
          <note>
            Anmäldes och bordlades
          </note>
          <note>
            Konstitutionsutskottets betänkande
          </note>
          <note>
            1993/94:KU15 Förbud beträffande viss avkodningsutrustning
          </note>
          <note>
            Skatteutskottets betänkande
          </note>
          <note>
            1993/94:SkU9 Ändrade tulltillägg
          </note>
          <note>
            Justitieutskottets betänkanden
          </note>
          <note>
            1993/94:JuU7 Kroppsvisitation och kroppsbesiktning, m.m.
          </note>
          <note>
            1993/94:JuU8 Riksdagens revisorers förslag angående polisen
          </note>
          <note>
            1993/94:JuU9 Kungörandefrågor
          </note>
          <note>
            Försvarsutskottets betänkanden
          </note>
          <note>
            1993/94:FöU3 Lagändringar med anledning av att myndigheten Försvarsmakten
            inrättas
          </note>
          <note>
            1993/94:FöU4 Skydd för landskapsinformation
          </note>
          <note>
            Socialutskottets betänkanden
          </note>
          <note>
            1993/94:SfU6 Överföring och mottagande av flyktingar m.m.
          </note>
          <note>
            1993/94:SfU7 Skärpta åtgärder mot människosmuggling m.m.
          </note>
          <note>
            Socialutskottets betänkanden
          </note>
          <note>
            1993/94:SoU9 Import av och partihandel med starköl
          </note>
          <note>
            1993/94:SoU10 Familjerådgivning
          </note>
          <note>
            1993/94:SoU12 Medelstillskott till Sveriges
          </note>
          <note>
            Hundcenter AB Statens Hundskola
          </note>
          <note>
            1993/94:SoU13 Vissa frågor om beräkning av assistansersättning
          </note>
          <note>
            Trafikutskottets betänkanden
          </note>
          <note>
            1993/94:TU5 Bestridande av vissa kostnader med anledning av Trollhätte
            kanalverks inordnande i
          </note>
          <note>
            Sjöfartsverket
          </note>
          <note>
            1993/94:TU6 Arlandabanan
          </note>
          <note>
            1993/94:TU10 Sveriges anslutning till ett europeiskt radiokommunikationskontor
            (ERO)
          </note>
          <note>
            5 § Anmälan om interpellation
          </note>
          <note>
            Anmäldes att följande interpellation framställts
          </note>
          <note>
            den 3 december
          </note>
          <note type="speaker">
            1993/94:73 av Stefan Attefall (kds) till finansministern om samspelet
            mellan den ekonomiska politiken och miljöpolitiken:
          </note>
          <note>
            I en artikel på DN-debatt den 17 november 1993
          </note>
          <note>
            skriver finansminister Anne Wibble att det krävs en tillväxt
            på runt 4 % under några år för att få ned arbetslösheten till
            3 %. Vid denna tillväxtnivå menar de experter Wibble tillfrågat
            att tillräckligt många nya jobb skapas. Slutsatsen för finansministern
            blir därför att ''varje politiskt förslag bör granskas med sikte
            på att tillväxten ska upp''.
          </note>
          <note>
            Ekonomiska politikens syfte måste vara att vår totala nationalförmögenhet
            växer. Med nationalförmögenhet avses tillgången till miljö- och
            naturresurser, det mänskliga ''kapitalet'', produktionskapitalet,
            tillgången till varaktiga konsumtionsvaror samt nationens finansiella
            nettotillgångar gentemot utlandet.
          </note>
          <note>
            Jag skulle därför vilja formulera ambitionen för den ekonomiska
            politiken som att ''varje politiskt förslag bör granskas med sikte
            på att öka tillväxten av vår nationalförmögenhet''. Efterson BNP
            mäter ekonomisk aktivitet i den del av ekonomin som är prissatt
            kan detta mått komma i konflikt med nationalförmögenhetens utveckling.
            Detta bl.a.
          </note>
          <note>
            beroende på att vi tillåter i alltför stor utsträckning att ändliga
            naturresurser förbrukas gratis eller till ett alltför lågt pris.
            Vi ser fortfarande hur miljön kan förorenas utan att den som orsakar
            det får betala utsläppens verkliga kostnader. Vi måste konstatera
            att priset i marknadsekonomin ännu inte speglar den verkliga kostnaden
            för det vi konsumerar och producerar.
          </note>
          <note>
            Men så länge den ekonomiska politiken och miljöpolitiken inte
            fullt ut samverkar med varandra är det inte ekonomiskt lönsamt
            för företag och enskilda människor att bete sig på ett sätt som
            är förenligt med naturens ramar och spelregler. Så länge detta
            förhållande består kommer inte vår livsstil att vara långsiktigt
            hållbar.
          </note>
          <note>
            Det vilar därför ett stort ansvar på oss politiker att våga fatta
            beslut som korrigerar priset så att det fungerar som korrekt informationsbärare,
            dvs.
          </note>
          <note>
            speglar den totala och verkliga kostnaden för olika ekonomiska
            aktiviteter.
          </note>
          <note>
            Miljöproblemen har alltmer övergått från att handla om punktutsläpp
            till att handla om diffus miljöpåverkan förorsakade av vårt sätt
            att konsumera och leva. Skall vi klara miljöproblemen räcker det
            därför inte med befintlig lagstiftning och internationella miljöavtal.
          </note>
          <note>
            Till detta kan läggas att utvecklingen sedan många år tillbaka
            går från ett industrisamhälle till ett informations- och tjänstesamhälle.
            De flesta nya jobben kommer att finnas i tjänstesektorn. När vi
            ser den strukturförändring som Sverige och andra liknande länder
            genomgår, och samtidigt upplever en situation där över 600 000
            människor (hösten
          </note>
          <note>
            1993) står utanför den ordinarie arbetsmarknaden, måste vi fundera
            över om vårt skattesystem främjar framväxten av nya arbetstillfällen.
          </note>
          <note>
            Eftersom Sverige redan har ett av världens högsta skattetryck
            tror inte vi i kds att högre skatter i sig är en lösning. Men
            vi tror att det skattetryck som är nödvändigt för att finansiera
            ett välfärdssamhälle kan tas ut på ett sätt som både främjar jobben
            och miljön.
          </note>
          <note>
            Genom att införa miljöavgifter, höja de som finns och använda
            skatter på miljöfarliga utsläpp, energi och ändliga naturresurser
            blir det dyrare att förstöra miljön. Då arbetar ekonomin i miljöns
            tjänst. En metod för att få ekonomin att i större utsträckning
            arbeta i miljöns tjänst och samtidigt främja framväxten av nya
            jobb är att genomföra en skatteväxling. Skatten på miljöfarliga
            utsläpp, energi och ändliga naturresurser bör höjas med åtminstone
            20--30 miljarder kronor. Om detta inte skall slå för hårt mot
            vissa företag och branscher måste det ske under en viss tidsperiod,
            de politiska besluten måste vara långsiktiga så att företagen
            kan planera. Därför krävs en bred politisk majoritet.
          </note>
          <note>
            Sänkningen av skatten på arbete kan exempelvis ske genom en sänkning
            av arbetsgivaravgifterna med 4--5 procentenheter. Men också en
            sänkning av tjänstemomsen kan övervägas.
          </note>
          <note>
            En sådan reform bör föregås av en utredning som studerar i vilken
            takt och vilka skatter det skall bli fråga om. Utredningen bör
            utarbeta ett konkret förslag till en skatteväxling -- för miljön
            och jobben.
          </note>
          <note>
            Med anledning av ovanstående vill jag fråga finansminister Anne
            Wibble följande:
          </note>
          <note>
            1. Vilka åtgärder är finansministern beredd att vidta för att
            ekonomisk utveckling debatteras och mäts, inte enbart utifrån
            BNP-måttet, utan också ur miljö- och naturresurssynpunkt?
          </note>
          <note>
            2. Vilka åtgärder är finansministern beredd att vidta för att
            priset i marknadsekonomin bättre skall spegla den verkliga kostnaden
            för det vi konsumerar och producerar?
          </note>
          <note>
            3. Vilka åtgärder är finansministern beredd att vidta för att
            i större omfattning än hittills introducera ekonomiska styrmedel
            för att styra utvecklingen i miljövänlig riktning?
          </note>
          <note>
            4. Är finansministern beredd att medverka till att en skatteväxling
            sker, från beskattning av arbete till beskattning av miljöutsläpp
            och energi, för att få till stånd en långsiktig strukturomvandling
            av ekonomin i en mer miljövänlig riktning?
          </note>
          <note>
            6 § Anmälan om frågor
          </note>
          <note>
            Anmäldes att följande frågor framställts
          </note>
          <note>
            den 2 december
          </note>
          <note type="speaker">
            1993/94:238 av Hugo Bergdahl (fp) till jordbruksministern om
            laxfisket i Torneälven:
          </note>
          <note>
            Torneälven är en fiskrik älv. Fisket sköts samfällt av byarna
            längs älven utom när det gäller laxfisket för de byar som gränsar
            mot Finland vid älvens nedre del. Där tillhör laxen staten och
            har så gjort sedan
          </note>
          <note>
            Gustav Vasa på 1500-talet fråntog folket laxfiskerätten. Staten
            arrenderar dock ut laxfisket till byborna mot en administrationsavgift.
          </note>
          <note>
            Längre upp längs älven är laxfisket fritt för byborna, och det
            borde nu vara dags att avskaffa den uråldriga bestämmelse som
            ej ger byborna rätt till laxfiske vid älvens södra delar. Den
            administrationsavgift som staten får är dessutom så ringa att
            den ej täcker kostnaderna för statens administration i ärendet.
          </note>
          <note>
            Med anledning av det anförda vill jag ställa följande fråga till
            jordbruksministern:
          </note>
          <note>
            AVser regeringen att verka för att begränsningarna i laxfiskerätten
            i nedre delen av Torneälven avskaffas?
          </note>
          <note type="speaker">
            1993/94:239 av Kent Olsson (m) till socialministern om förmånerna
            vid föräldraledighet:
          </note>
          <note>
            En förälder som arbetar kan i dag ta ut föräldrapenning under
            semestern för vård av barn.
          </note>
          <note>
            Detta innebär att vederbörande under denna tid har både semesterlön
            och föräldrapenning. Att föräldrar delar på tiden för föräldrapenning
            efter fritt val är bra både för barn och för föräldrar. Men det
            kan inte vara meningen med lagen att dubbel ersättning skall utgå
            för att vara hemma med sina barn.
          </note>
          <note>
            Vilka åtgärder är statsrådet beredd att vidta för att inte ''dubbla''
            förmåner skall utgå vid föräldraledighet?
          </note>
          <note>
            1993/94:240 av Martin Nilsson (s) till kommunikationsministern
            om avtalet med
          </note>
          <note>
            Danmark om Öresundsbron:
          </note>
          <note>
            Snart skall frågan om fast förbindelse över Öresund avgöras av
            regeringen. Förutom de miljömässiga och ekonomiska aspekterna
            skall även juridiska aspekter beaktas.
          </note>
          <note>
            Den danske statsministern har hävdat att broavtalet mellan Sverige
            och Danmark inte kan rivas upp.
          </note>
          <note>
            Delar den svenska regeringen uppfattningen att juridiska hinder
            finns för att avbryta
          </note>
          <note>
            Öresundsbroprojektet om den ekonomiska eller miljömässiga prövningen
            ger ett negativt resultat?
          </note>
          <note type="speaker">
            1993/94:241 av Martin Nilsson (s) till kulturministern om etnisk
            diskriminering:
          </note>
          <note>
            I ett antal reportage och inslag i medierna har det framkommit
            att människor med utländsk härkomst ofta diskrimineras i samband
            med restaurang- och pubbesök.
          </note>
          <note>
            Nuvarande lagstiftning synes otillräcklig.
          </note>
          <note>
            Ett sätt att hindra etnisk diskriminering på nöjesställen skulle
            kunna vara att vidga möjligheterna för länsstyrelsen att använda
            utskänkningstillstånden. Dessa borde kunna förändras om klara
            misstankar föreligger.
          </note>
          <note>
            Med anledning av ovanstående undrar jag:
          </note>
          <note>
            Vilka åtgärder avser regeringen att vidta för att inte etnisk
            diskriminering skall förekomma i nöjeslivet?
          </note>
          <note>
            1993/94:242 av Martin Nilsson (s) till statsrådet Ulf
          </note>
          <note>
            Dinkelspiel om export av bandvagnar till
          </note>
          <note>
            Indonesien:
          </note>
          <note>
            Krigsmaterielinspektionen har, efter att bl.a. ha hört den rådgivande
            nämnden, givit klartecken för export av bl.a. bandvagnar till
            Indonesien.
          </note>
          <note>
            Nu framgår det enligt uppgift att alla de stora partierna inte
            är överens om att bevilja sådana klartecken. Socialdemokraternas
            utrikespolitiska talesmän har i olika sammanhang förklarat att
            en sådan export är oförenlig med svensk vapenexportpolitik.
          </note>
          <note>
            Med anledning av denna starka markering vill jag fråga regeringen
            om man avser ''dra in'' de positiva förhandsbesked som tidigare
            lämnats beträffande nya krigsmaterielaffärer med Indonesien?
          </note>
          <note>
            1993/94:243 av Martin Nilsson (s) till kommunikationsministern
            om kostnaderna för
          </note>
          <note>
            Öresundsbron:
          </note>
          <note>
            Nu är miljöprövningen av
          </note>
          <note>
            Öresundsbroförbindelsen avslutad. En del tunga remissinstanser
            har framfört kritik mot brobygget.
          </note>
          <note>
            Några, däribland Koncessionsnämnden, avstyrker hela projektet.
            Andra menar att omfattande förändringar måste göras för att förbindelsen
            inte skall äventyra vattengenomströmningen in i
          </note>
          <note>
            Östersjön. I riksdagens beslut sägs att just vattengenomströmningen
            inte får försämras.
          </note>
          <note>
            De ekonomiska kalkylerna framstår också som osäkra. De förändringar
            som måste göras kommer att fördyra projektet. Från dansk sida
            hävdas också att avtalet mellan Sverige och Danmark är bindande
            och inte går att riva upp.
          </note>
          <note>
            Med anledning av detta vill jag ställa följande fråga till statsrådet
            Odell:
          </note>
          <note>
            Kan regeringen här och nu garantera att ett fullföljande av Öresundsbroförbindelsen
            inte kommer att kosta skattebetalarna något?
          </note>
          <note>
            1993/94:244 av Martin Nilsson (s) till statsrådet Ulf
          </note>
          <note>
            Dinkelspiel om export av krigsmateriel:
          </note>
          <note>
            Enligt uppgift i media har regeringen givit tillstånd för export
            av såväl följdleveranser som viss övrig krigsmateriel till länder
            i Persiska viken som tidigare ej kom i fråga som mottagarländer
            för svensk krigsmaterielexport.
          </note>
          <note>
            Med anledning av detta skulle jag vilja fråga om
          </note>
          <note>
            KMI eller regeringen givit klartecken för export av viss övrig
            krigsmateriel till en eller flera av länderna kring Persiska viken.
          </note>
          <note type="speaker">
            1993/94:245 av Kjell Ericsson (c) till näringsministern om konkurrenslagen
            och samarbetet i ekonomiska föreningar:
          </note>
          <note>
            Enligt 6 § konkurrenslagen, KL, är avtal mellan företag förbjudna
            om de har till syfte att hindra, begränsa eller snedvrida konkurrensen
            på den svenska marknaden. Med avtal jämställs enligt 3 §
          </note>
          <note>
            KL beslut av sammanslutning av företag och samordnade förfaranden.
          </note>
          <note>
            Detta innebär att det blir en konflikt mellan föreningslagen
            och KL som innebär att KL inte ger möjlighet till undantag för
            samarbete i ekonomiska föreningar. Om inget görs kommer därför
            bl.a.
          </note>
          <note>
            lantbrukskooperationens samarbetsformer att bli förbjudna efter
            den 1 januari 1994.
          </note>
          <note>
            Konkurrensverket har i en PM försökt uppmärksamma Näringsdepartementet
            om detta och föreslår också att någon form av särlagstiftning
            krävs för samverkan inom jordbrukets primärföreningar. Jag vill
            tillägga att motsvarande krav också måste gälla för skogsägares
            samverkan i skogsägarföreningar.
          </note>
          <note>
            Enligt Konkurrensverkets tolkning ges inte möjlighet att ta hänsyn
            till de ekonomiska föreningarnas särskilda karaktär.
          </note>
          <note>
            Jag vill mot denna bakgrund fråga näringsministern:
          </note>
          <note>
            Vilka åtgärder avser regeringen att vidta för att undanta samarbete
            inom ekonomiska föreningar från förbudet enligt 6 § konkurrenslagen?
          </note>
          <note type="speaker">
            1993/94:246 av Britta Sundin (s) till arbetsmarknadsministern
            om administrationsavgifter i a-kassa:
          </note>
          <note>
            Enligt uppgift har arbetsmarknadsministern i samband med SIF:s
            kongress uttalat att administrationsavgiften i den privata a-kassan
            skall vara lika med avgiften i den av regeringen föreslagna statliga
            a-kassan.
          </note>
          <note>
            Min fråga till arbetsmarknadsministern är därför:
          </note>
          <note>
            Vilka åtgärder har arbetsmarknadsministern vidtagit med anledning
            av detta uttalande?
          </note>
          <note>
            1993/94:247 av Rolf L Nilson (v) till statsrådet Bo
          </note>
          <note>
            Lundgren om Gota Bank:
          </note>
          <note>
            I och med att den utländske anbudsgivaren på Gota
          </note>
          <note>
            Bank har fallit bort, finns det bara representanter för det begränsade
            svenska banketablissemanget kvar. Om försäljningen fullföljs nu
            ökar koncentrationen på bankmarknaden. Med stor sannolikhet kommer
            detta att missgynna bankkunderna genom bl. a. onödigt stort räntegap
            och gemensam avgifts- och räntepolitik. Kort sagt genom minskad
            konkurrens. Det enda rimliga i den nu uppkomna situationen är
            att avbryta försäljningsprocessen och försöka sälja vid ett senare
            tillfälle och på ett sätt som ökar konkurrensen.
          </note>
          <note>
            Därför vill jag fråga skatteministern:
          </note>
          <note>
            Kommer skatteministern att tills vidare stoppa försäljningen
            av Gota Bank?
          </note>
          <note type="speaker">
            1993/94:248 av Bo G Jenevall (nyd) till kommunikationsministern
            om stuverimonopolet:
          </note>
          <note>
            Har kommunikationsministern vidtagit några åtgärder för att upphäva
            ''stuverimonopolet''?
          </note>
          <note type="speaker">
            1993/94:249 av Kjell Eldensjö (kds) till försvarsministern om
            krigsplacering i hemvärnet för ungdomar i utbildningsreserven:
          </note>
          <note>
            I en krympt krigsorganisation behövs nu färre värnpliktiga för
            utbildning än tidigare. Av de mönstrande värnpliktiga hamnar emellertid
            omkring 10 % i den s.k. utbildningsreserven. Det finns en risk
            att denna reserv kommer att uppfattas som ett B-lag. Många av
            de ungdomar som hamnar i reserven är motiverade att göra sin militärtjänst
            och söker finna andra möjligheter att få aktivera sig inom totalförsvarets
            ram. Följden har därför blivit att hemvärnets chefer ideligen
            får förfrågningar från dessa ungdomar om möjligheten att i stället
            få komma in i hemvärnet. Detta är i dag en omöjlighet, eftersom
            endast personal med fullgjord värnplikt tas in.
          </note>
          <note>
            Min fråga till försvarsministern blir då:
          </note>
          <note>
            Kan försvarsministern tänka sig att införa en sådan ordning att
            ungdomar i utbildningsreserven som har intresse av krigsplacering
            i hemvärnet ges en
          </note>
          <note>
            10--12 veckors skyddsvaktsutbildning på något regemente och därefter
            i mån av behov placeras i ett hemvärnsförband?
          </note>
          <note type="speaker">
            1993/94:250 av Bo G Jenevall (nyd) till statsministern om IMF-rapporten:
          </note>
          <note>
            Varför har regeringen hemligstämplat IMF-
          </note>
          <note>
            rapporten och på vilka grunder?
          </note>
          <note type="speaker">
            1993/94:251 av Kjell Eldensjö (kds) till justitieministern om
            de polisiära insatserna vid demonstrationer:
          </note>
          <note>
            Återigen har vi fått bevittna hur stora polisstyrkor har satts
            in för att garantera lugn och ordning vid rasistiska och antirasistiska
            demonstrationer.
          </note>
          <note>
            Enligt uppgift om det senaste pådraget i Göteborg kostade ordningshållandet
            skattebetalarna ca 2
          </note>
          <note>
            miljoner kronor. Vid demonstrationen i Stockholm den 30 november
            var ca 1 200 poliser utkommenderade.
          </note>
          <note>
            I en tid med kärv statlig ekonomi och då polisen samtidigt utsätts
            för besparingskrav som knappast underlättar brottsbekämpningen
            så är det befogat att ställa frågan, om det finns andra åtgärder
            än stora polisiära insatser som kan vidtas för att bemöta de aktuella
            problemen.
          </note>
          <note>
            Har justitieministern några planer på förändringar som kan leda
            till lägre kostnader och mindre polisintensiva insatser i samband
            med nämnda typer av demonstrationer?
          </note>
          <note>
            1993/94:252 av Olle Schmidt (fp) till kommunikationsministern
            om privatisering av
          </note>
          <note>
            Swebus:
          </note>
          <note>
            I den statsägda koncernen Swedcarrier AB finns
          </note>
          <note>
            Swebusgruppen AB, vars dotterföretag -- bl.a.
          </note>
          <note>
            Swebus AB och koncernen Wasa Trafik AB --
          </note>
          <note>
            bedriver en omfattande näringsverksamhet i bussbranschen. Swebusgruppen
            AB är Sveriges i särklass största bussbolag med 4 500 anställda
            och omkring 2 600 bussar.
          </note>
          <note>
            Under senare år har Swebus expanderat kraftigt.
          </note>
          <note>
            Icke minst det faktum att många kommuner runt om i landet utsatt
            bussverksamhet i egen regi för konkurrens har lett till att bolagets
            andel av den svenska marknaden nu uppgår till 27 %. När
          </note>
          <note>
            Swebus den 1 november förra året förvärvade Wasa
          </note>
          <note>
            Trafik blev detta ett steg i fel riktning. En ytterligare komplikation
            i detta sammanhang är att de kommunala bolagen, som tillsammans
            har nästan hälften av marknaden, i praktiken saknar möjligheter
            att konkurrera om trafik utanför den egna kommungränsen.
          </note>
          <note>
            Lösningen är självklart inte att ge de kommunala bolagen utökade
            möjligheter att konkurrera utan att minska statens engagemang
            och härigenom bredda marknaden. Det faktum att statsägda
          </note>
          <note>
            Swebus intar en sådan dominerande roll irriterar många kommuner
            och har lett till en alltmer snedvriden konkurrens.
          </note>
          <note>
            Mot denna bakgrund vill jag fråga kommunikationsministern:
          </note>
          <note>
            Planerar regeringen att privatisera Swebus?
          </note>
          <note>
            den 3 december
          </note>
          <note>
            1993/94:253 av Bo G Jenevall (nyd) till socialministern om de
            bostadslösas situation i
          </note>
          <note>
            Sverige:
          </note>
          <note>
            Riksdagen har i skrivelse (rskr. 1992/93:56) gett regeringen
            till känna vad socialutskottet
          </note>
          <note>
            (1992/93:SoU5) anfört om de bostadslösas situation. I betänkandet
            behandlades min motion
          </note>
          <note>
            1991/92:SoU276 och en motion (1991/92:SoU213)
          </note>
          <note>
            av Ulla Tillander m.fl. Utskottet anser bl.a. att en kartläggning
            omfattande hela landet bör göras av de bostadslösas situation,
            att de bakomliggande orsakerna bör studeras och att socialtjänstens
            och de frivilliga organisationernas insatser bör inventeras.
          </note>
          <note>
            Först i april 1993 gav Socialdepartementet
          </note>
          <note>
            Socialstyrelsen i uppdrag att utreda de bostadslösas situation
            i Sverige. Utredningen skall vara klar med sitt arbete senast
            den 1 september 1994. Först därefter kan man vänta proposition
            i ärendet.
          </note>
          <note>
            Varför har utredningen fått så lång tid på sig?
          </note>
          <note type="speaker">
            1993/94:254 av Bo G Jenevall (nyd) till statsministern om ansvaret
            för bostadspolitiken:
          </note>
          <note>
            Den nuvarande ordningen för beredning av bostadsfrågor i regeringskansliet
            innebär i praktiken att bostadsutskottets ordförande blir
          </note>
          <note>
            ''bostadsminister'' och kansliet
          </note>
          <note>
            ''bostadsdepartement''.
          </note>
          <note>
            Varför har statsministern valt att inte ha ett ansvarigt statsråd
            för bostadspolitiken utan i princip åtta?
          </note>
          <note type="speaker">
            1993/94:255 av Torgny Larsson (s) till justitieministern om nedläggning
            av brottsutredningar:
          </note>
          <note>
            Nyligen konstaterades att polisen i brist på bevis tvingats lägga
            ner ett antal utredningar av brott där bomber använts. Bland dessa
            attentat kan nämnas ett i samband med demonstration i
          </note>
          <note>
            Kungsträdgården i Stockholm, ett annat på
          </note>
          <note>
            Stockholms central samt attentat mot personer som
          </note>
          <note>
            Hagge Geigert, Unni Brandeby och Ingrid
          </note>
          <note>
            Segerstedt Wiberg. Det är en oroande utveckling att allvarliga
            brott förblir ouppklarade.
          </note>
          <note>
            Vilka åtgärder är justitieministern med anledning härav beredd
            att vidta?
          </note>
          <note type="speaker">
            1993/94:256 av Torgny Larsson (s) till justitieministern om polisaktionen
            i Alsike kloster:
          </note>
          <note>
            Nyligen gick polisen in i Alsike kloster och grep ett antal personer.
            En del av dessa har senare utvisats ur landet. Även om någon formell
            kyrkofrid i juridisk mening knappast kan sägas finnas väckte polisens
            åtgärder stark kritik. Bl.a. uttryckte kulturministern själv sådan.
            Sedan århundraden har särskild respekt visats kloster- och kyrkobyggnader.
            Inte minst hyser många utlänningar sådan respekt.
          </note>
          <note>
            Vilka åtgärder avser regeringen vidtaga för att inte liknande
            händelser skall upprepas?
          </note>
          <note>
            1993/94:257 av Göthe Knutson (m) till statsrådet
          </note>
          <note>
            Bo Könberg om rökförbud i skolor:
          </note>
          <note>
            Det råder stor osäkerhet om tolkningen av lagarna om tobaksrökning.
            Följden har blivit olika regelverk i olika kommuner. I skolväsendet
            i
          </note>
          <note>
            Grums i Värmland stängs personalens rökrum, och rökande lärare
            tvingas ut på skolgårdarna.
          </note>
          <note>
            Det förslag som skolstyrelsens arbetsutskott lagt fram till skolstyrelsen
            är så grumligt formulerat att lärare begärt tolkning. Det har
            då framkommit att rökförbud skall gälla såväl utomhus som inomhus
            för elever och att rökrutan skall tas bort. Det är naturligtvis
            bra.
          </note>
          <note>
            Desto dummare är de föreslagna reglerna för personalen. Enligt
            uppgift från Grums skall rökförbudet gälla överallt inomhus --
            så även i befintligt rökrum i en särskild byggnad utanför skolhusen.
            I stället skall personal som röker tillåtas göra detta på skolgården.
            Helt naturligt reagerar lärare mot detta.
          </note>
          <note>
            Vilka åtgärder avser biträdande socialminister vidta för att
            förtydliga reglerna om rökrum inomhus och förbud mot rökning på
            skolgårdar för både elever och lärare?
          </note>
          <note>
            1993/94:258 av Berndt Ekholm (s) till utrikesministern om ekonomiskt
            stöd till PLO-
          </note>
          <note>
            kontoret i Stockholm:
          </note>
          <note>
            Som följd av fredsavtalet mellan Israel och PLO har nu arbetet
            med att bygga upp palestinska institutioner tagit fart. Behovet
            av stödinsatser är omfattande. I första hand gäller det insatser
            i de ockuperade områdena.
          </note>
          <note>
            Men eftersom fungerande kontakter med omvärlden också är betydelsefullt
            är stödinsatser för utrikes representation viktigt. Även om fredsprocessen
            ännu inte nått fram till ett självständigt Palestina behövs goda
            kontakter med andra länder inte minst för att i nuläget underlätta
            biståndsinsatser.
          </note>
          <note>
            PLO-kontoret i Sverige brottas med allvarliga ekonomiska bekymmer
            som följd av den ekonomiska situationen i stort för PLO. Aktiva
            stödinsatser är mycket angelägna.
          </note>
          <note>
            Jag vill fråga utrikesministern, om regeringen är beredd att
            medverka till att finna vägar för att ge
          </note>
          <note>
            PLO-kontoret i Stockholm ett ekonomiskt stöd.
          </note>
          <note type="speaker">
            1993/94:259 av Lennart Rhodin (fp) till utrikesministern om FN-sanktioner
            mot Kroatien:
          </note>
          <note>
            I maj 1992, mindre än två månader efter det att den väpnade serbiska
            offensiven i Bosnien inleddes, beslutade FN:s säkerhetsråd om
            sanktioner mot
          </note>
          <note>
            Serbien. Snart åtta månader har gått sedan den kroatiska storoffensiven
            inleddes i Bosnien i april i år med direkt stöd från regimen i
            Zagreb.
          </note>
          <note>
            Med anledning av det ovan anförda vill jag ställa följande fråga:
          </note>
          <note>
            Är det inte hög tid att kräva FN-sanktioner mot
          </note>
          <note>
            Kroatien?
          </note>
          <note>
            1993/94:260 av Lennart Rhodin (fp) till utrikesministern om kompensation
            till republiken
          </note>
          <note>
            Makedonien:
          </note>
          <note>
            Republiken Makedonien var tillsammans med
          </note>
          <note>
            Slovenien den enda av republikerna i det forna
          </note>
          <note>
            Jugoslavien som uppfyllde Badinterkommissionens kriterier för
            internationellt erkännande. Till skillnad från Slovenien uppnådde
            Makedonien sin självständighet utan militära skärmytslingar.
          </note>
          <note>
            Dessutom har Makedonien en stor minoritet albaner som utgör mellan
            en tredjedel och en fjärdedel av landets befolkning. Grekland
            tvingade länge EG förhala ett internationellt erkännande, vilket
            fördröjt Makedoniens inträde i internationella organ för samarbete
            och stöd.
          </note>
          <note>
            Inget enskilt land har drabbats så hårt av FN:s sanktioner mot
            Serbien-Montenegro som
          </note>
          <note>
            Makedonien. Makedonien har traditionellt en stor del av sin avsättning
            i Serbien. Makedoniens handelsvägar går över Serbien respektive
            Saloniki i
          </note>
          <note>
            Grekland, som periodvis blockeras av grekiska myndigheter. FN-stadgans
            artikel 50 medger stat som drabbas oförskyllt av FN-sanktioner
            att kompenseras. Så har ännu inte skett.
          </note>
          <note>
            Med anledning av det ovan anförda vill jag ställa följande fråga:
          </note>
          <note>
            Vad gör Sverige bilateralt och multilateralt i t.ex.
          </note>
          <note>
            FN och ESK för att republiken Makedonien skall kompenseras för
            effekterna av FN-sanktionerna mot Serbien-Montenegro?
          </note>
          <note type="speaker">
            1993/94:261 av Eva Zetterberg (v) till kommunikationsministern
            om Dennispaketet:
          </note>
          <note>
            Vänsterpartiet föreslog en offentlig hearing om
          </note>
          <note>
            Dennispaketet. Först biföll ett enigt trafikutskott detta. Sedan
            ställdes denna hearing in, eftersom regeringen tvekade och var
            oförmögen att presentera en proposition om Dennispaketet.
          </note>
          <note>
            Hearingen bör ändå äga rum eftersom bl.a.
          </note>
          <note>
            miljökonsekvenserna av Dennispaketet är oklara.
          </note>
          <note>
            Delar av Dennispaketet -- Öster- och
          </note>
          <note>
            Västerleden -- är också samhällsekonomiska vågspel.
          </note>
          <note>
            Vi är oroliga att regeringens handlingsförlamning innebär att
            kollektivtrafiksatsningarna i
          </note>
          <note>
            Dennispaketet blir försenade. Vi är också oroliga att miljökonsekvensutredningarna
            av
          </note>
          <note>
            Dennispaketet och andra alternativ inte kommer till stånd.
          </note>
          <note>
            Om planering och byggande skall komma i gång krävs besked nu.
          </note>
          <note>
            Jag vill därför fråga kommunikationsministern:
          </note>
          <note>
            Vilka investeringar i Dennispaketet kommer regeringen att påskynda
            respektive avslå?
          </note>
          <note>
            1993/94:262 av Lennart Rhodin (fp) till utrikesministern om vapenembargot
            mot Bosnien-
          </note>
          <note>
            Hercegovina:
          </note>
          <note>
            FN:s vapenembargo mot det forna Jugoslavien förvägrar en av FN:s
            medlemmar, Bosnien-
          </note>
          <note>
            Hercegovina, rätten till självförsvar mot det folkmord som äger
            rum.
          </note>
          <note>
            Fråga:
          </note>
          <note>
            Varför hävs inte FN:s vapenembargo mot Bosnien-
          </note>
          <note>
            Hercegovina?
          </note>
          <note>
            7 § Kammaren åtskildes kl. 10.32.
          </note>
          <note>
            Förhandlingarna leddes av tredje vice talmannen.
          </note>
        </div>
      </body>
    </text>
  </TEI>
</teiCorpus>
