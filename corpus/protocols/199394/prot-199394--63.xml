<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 199394</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 199394</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-199394--63</head>
          <docDate when="1994-02-18 00:00:00">1994-02-18 00:00:00</docDate>
        </div>
      </front>
      <body>
        <div>
          <note>
            1 § Svar på interpellation 1993/94:83 om medlemsförhandlingarna
            med EU
          </note>
          <note type="speaker">
            Anf. 1 Statsrådet ULF DINKELSPIEL (m):
          </note>
          <note>
            Fru talman! Gudrun Schyman har frågat mig följande om medlemskapsförhandlingarna
            med
          </note>
          <note>
            EU:
          </note>
          <note>
            ''1. Har regeringen för avsikt att i skriftlig form offentliggöra
            de resultat som hittills uppnåtts i förhandlingarna''
          </note>
          <note>
            2. Är det riktigt att Sverige från EU fått juridiskt bindande
            försäkringar om att miljögarantin i
          </note>
          <note>
            Romfördragets artikel 100 A stycke 4, får tillämpas om EU inte
            kommit i kapp Sverige efter den fyraåriga övergångstiden?
          </note>
          <note>
            3. På vilka områden har Sverige fått permanenta och juridiskt
            hållbara undantag?
          </note>
          <note>
            4. Har regeringen också för avsikt att inför allmänheten redovisa
            de krav man släppt under förhandlingarnas gång?''
          </note>
          <note>
            Regeringen har alltsedan förhandlingarna om medlemskap började
            förberedas och under hela processens gång bemödat sig om att visa
            största möjliga öppenhet. Därför har regeringen också i ett utförligt
            pressmaterial samt i riksdagen redovisat de resultat som hittills
            uppnåtts. Detta gäller inte minst resultatet av det betydelsefulla
            förhandlingsmötet den 21 december, då flera viktiga frågor fick
            tillfredsställande lösningar, och vars innehåll genom medierna
            gjorts tillgängligt för allmänheten. I den mån det, som Gudrun
            Schyman hävdar, ''florerar olika myter och oklarheter'' kring
            de hittillsvarande resultaten, vågar jag därför påstå att detta
            knappast kan bottna i brist på information från regeringens sida.
            Vad beträffar informationen till riksdagen har jag regelbundet
            under förhandlingarnas gång redovisat hur arbetet framskridit,
            och jag avser givetvis även fortsättningsvis vid återkommande
            tillfällen lämna sådan information.
          </note>
          <note>
            Som komplettering till denna löpande rapportering om hur förhandlingarna
            fortskrider, kommer regeringen i direkt anslutning till förhandlingarnas
            avslutande att ge ut en departementspromemoria med en redovisning
            av EU-medlemskapets innebörd med tonvikt på en presentation av
            förhandlingsresultatet. Arbetet med denna promemoria har redan
            inletts.
          </note>
          <note>
            Departementspromemorian kommer att remissbehandlas för att så
            småningom läggas till grund för regeringens proposition om EU-
          </note>
          <note>
            medlemskap. En mer lättillgänglig populärversion kommer också
            att utarbetas i anslutning till förhandlingarnas avslutande. Ingen
            behöver således tvivla på att regeringen kommer att lämna en fullständig
            redovisning av det samlade förhandlingsresultatet.
          </note>
          <note>
            Så till Gudrun Schymans andra fråga angående den s.k. miljögarantin.
          </note>
          <note>
            Sverige kan som EU-medlem, på samma sätt som övriga medlemsländer,
            använda artikel 100 a, p 4.
          </note>
          <note>
            Detta innebär en möjlighet att behålla strängare nationella regler
            än de gemensamt beslutade. En viktig beståndsdel i den framförhandlade
            lösningen är just att säkra att Sverige, som en sista utväg, kan
            använda artikel 100 a, p 4.
          </note>
          <note>
            I korthet innebär överenskommelsen att för de delar av kemikalieområdet
            där Sverige har strängare regler skall gemenskapen se över sin
            lagstiftning inom en fyraårsperiod, under vilken
          </note>
          <note>
            Sverige kan behålla sina nuvarande regler. I en gemensam förklaring
            som binder samtliga parter anges att denna översyn skall avslutas
            under fyraårsperioden. Vidare anges syftet för översynen, nämligen
            bibehållande av kandidatländernas skyddsnormer. Detta innebär
            att översynen kommer att inriktas på en anpassning av gällande
          </note>
          <note>
            EG-regler till en högre gemensam skyddsnivå med utgångspunkt
            i bl.a. EU:s ambitiösa miljöhandlingsprogram. Sverige deltar som
            ny EU-
          </note>
          <note>
            medlem fullt ut i såväl översynen som beslutet.
          </note>
          <note>
            Skulle översynen av någon anledning inte leda till önskat resultat
            befinner sig Sverige just i den situation som avses i artikel
            100 a, p. 4. Den s.k.
          </note>
          <note>
            miljögarantin kan då åberopas. I den gemensamma förklaringen
            bekräftas att hela EG:s regelverk är tillämpligt vid övergångsperiodens
            slut, dvs. även artikel 100 a, p 4. Till yttermera visso konstaterade
            ett enigt ministermöte att målet i processen är att fatta ett
            beslut. Detta innebär att tillämpningen av miljögarantin underlättas.
          </note>
          <note>
            Vad gäller den tredje frågan om permanenta och juridiskt hållbara
            undantag vill jag till att börja med betona att Sverige sökt medlemskap
            i EU inte för att uppnå undantag utan för att inträda i ett samarbete
            byggt på ett enhetligt regelverk som vi själva kommer att vara
            med om att utveckla. Detta ger oss möjlighet att tillsammans med
            andra europeiska länder säkerställa ett reellt inflytande på områden
            där vi till följd av internationaliseringen och vårt beroende
            av utvecklingen i Europa annars skulle ha svårt att hävda oss.
          </note>
          <note>
            Detta är vår utgångspunkt. Men självfallet har vi i samband med
            vårt inträde i detta förpliktande samarbete, liksom de övriga
            kandidatländerna, behov av övergångsarrangemang och andra särskilda
            lösningar. Det är vidare självklart att de särordningar i form
            av avsteg från regelverket vi på olika områden förhandlar fram
            kommer att vara juridiskt förankrade och i slutändan återspeglas
            i anslutningsfördraget. Någon osäkerhet om vad vi har uppnått
            kommer alltså inte att råda.
          </note>
          <note>
            Vad gäller den deluppgörelse som träffades den 21
          </note>
          <note>
            december kan lösningen beträffande normer för hälsa/miljö/säkerhet
            ses som en stor framgång i det att EU-sidan erkänner att vi i
            vissa fall har strängare skyddsnormer som vi kan behålla och som
            EU dessutom skall sträva mot.
          </note>
          <note>
            Klarläggandena vid ministermötet den 21
          </note>
          <note>
            december rörande monopolfrågan och den svenska kollektivavtalsmodellen
            innebär en bekräftelse på att det svenska detaljhandelsmonopolet
            respektive kollektivavtalssystemet inte står i strid med EG-
          </note>
          <note>
            rätten.
          </note>
          <note>
            Lösningen av snusfrågan är däremot ett permanent undantag från
            EG-reglerna.
          </note>
          <note>
            På Gudrun Schymans fjärde fråga om regeringen tänker redovisa
            de krav Sverige har släppt under förhandlingarnas gång är mitt
            svar att förhandlingsuppgörelserna redan framgår av de löpande
            pressmeddelandena och av annan information som lämnats om förhandlingarna.
          </note>
          <note>
            Likaså kommer det självklart att framgå av såväl den kommande
            departementspromemorian som propositionen liksom av själva anslutningsfördraget
            vad de olika deluppgörelserna innebär. Alla positionspapper har
            dessutom gjorts tillgängliga allteftersom de har överlämnats till
            EU-
          </note>
          <note>
            sidan, och det ger var och en möjlighet att jämföra dessa med
            förhandlingsresultaten.
          </note>
          <note>
            En ytterligare synpunkt: Varje försök från regeringens sida att
            söka dölja de kompromisser som på olika punkter har uppnåtts vore
            givetvis fåfänga. Det ligger heller inte i regeringens intresse.
            Tvärtom vill vi för svenska folket förklara och vinna stöd för
            de kompromisser som träffats under förhandlingarnas gång. Jag
            är övertygad om att de flesta svenskar inser att ett givande och
            tagande är nödvändigt i en så omfattande förhandling som denna.
          </note>
          <note type="speaker">
            Anf. 2 GUDRUN SCHYMAN (v):
          </note>
          <note>
            Fru talman! Jag skall be att få tacka statsrådet
          </note>
          <note>
            Dinkelspiel för svaret.
          </note>
          <note>
            Jag önskar att varje försök från regeringens sida att dölja kompromisser
            skulle vara fåfänga. Jag hoppas att det kommer att bli så. Men
            jag hävdar att det krävs ett väldigt detektivarbete för att komma
            åt vad som egentligen har hänt. Jag tycker inte att regeringen
            lever upp till den öppenhet som regeringen förespråkar. Jag tycker
            också att svaren på frågorna är ett bevis för det.
          </note>
          <note>
            Låt oss se på frågorna om alkoholmonopolens och kollektivavtalens
            ställning. Det hänvisas till ett par brev. Det är brev som inte
            har redovisats öppet, åtminstone inte till riksdagens ledamöter
            -- mer än möjligen i efterhand till EU-delegationen. I breven
            framgår det att ministrarna inte anser att Sveriges regler strider
            mot EG-rätten. Är detta juridiskt bindande, Ulf Dinkelspiel? Är
            ett par brev som uttrycker ministrarnas åsikter juridiskt bindande?
          </note>
          <note>
            Enligt min uppfattning är det ändå EG-domstolen som kommer att
            avgöra dessa frågor. Även om kommissionen eller ministerrådet
            inte har för avsikt att anmäla Sverige kan ju andra göra det,
            t.ex. företag eller andra intresserade. Utfallet kommer till syvende
            och sist att beslutas av EG-
          </note>
          <note>
            domstolen. Det har hänt tidigare att EG-domstolen har kört över
            ministerrrådet. Det hände t.ex. vid de första skrivningarna om
            EES-avtalet.
          </note>
          <note>
            Så till frågan om miljögarantin. Jag har försökt att reda ut
            vad överenskommelsen och den allmänna deklarationen egentligen
            innebär. Det har inte heller varit lätt. Överenskommelsen har
            inte funnits tillgänglig i översättning. Vi har med hjälp av efterforskningar
            från Vänsterpartiets kansli kommit över själva dokumentet och
            själva översatt det till svenska. I den gemensamma deklarationen
            står det att Sverige och alla andra medlemsländer i princip skall
            följa de regler som finns inom den europeiska unionen. Det skall
            vi naturligtvis göra.
          </note>
          <note>
            Men jag har svårt att se hur detta kan presenteras som en förhandlingsframgång.
          </note>
          <note>
            Det finns ingenting i dokumentet som säger att
          </note>
          <note>
            Sverige har fått bindande försäkringar om att få behålla sina
            högre normer på miljösidan om EU:s medlemsländer inte har kommit
            upp på samma nivå som Sverige. Menar Ulf Dinkelspiel att dokumentet,
            där inte ens paragrafernas namn och nummer nämns, innebär att
            Sverige har fått bindande försäkringar om att miljögarantin i
          </note>
          <note>
            Romfördragets artikel 100 a, stycke 4, kommer att gälla? Det
            är allså fråga om att vi inte skall behöva försämra våra regler.
            Den här artikeln har aldrig tidigare varit uppe i domstolen för
            avgörande. Det är vanskligt att veta hur det kommer att gå.
          </note>
          <note>
            Jag ställde frågan på vilka områden Sverige har fått permanenta
            och juridiskt hållbara undantag. Vad jag kan utläsa av svaret
            är att Sverige har fått detta i ett avseende, nämligen i fråga
            om snuset. Det är den förhandlingsframgång som man kan dokumentera
            och möjligen slå sig för bröstet för --
          </note>
          <note>
            om man tycker att det är något oerhört viktigt. Men i fråga om
            miljön, kollektivavtalen och alkoholmonopolens ställning kan jag
            inte utläsa av de dokument som jag har fått forska mig fram till
            att Sverige har fått bindande, juridiskt hållbara, försäkringar
            om att få tillämpa undantag i dessa frågor. Jag skulle vilja ha
            ett rakt svar från Ulf
          </note>
          <note>
            Dinkelspiel, dvs. ett ja eller ett nej.
          </note>
          <note>
            Vidare har vi frågan om viljan till öppenhet. Vad jag kan förstå
            innebär den att när förhandlingarna är färdiga kommer man att
            redovisa vad som har hänt. Men man kommer inte att redovisa vad
            som händer under resans gång. Man kommer inte att redovisa när
            man släpper på vissa förhandlingspositioner. Det kommer att bli
            ett paket när det hela är färdigt. Då skall det bli möjligt, säger
            Ulf Dinkelspiel, för var och en att forska i papperen och jämföra
            innehållet med utgångsbuden.
          </note>
          <note>
            Men vore det inte bättre att regeringen tog sitt ansvar och redovisade
            öppet och klart: ''Här hade vi en utgångsposition, men vi fick
            backa där.''
          </note>
          <note>
            Regeringen får gärna göra det under den tid förhandlingarna pågår.
            Det skulle underlätta för pressen. Åtminstone hittills har pressen
            slaviskt följt Utrikesdepartementets pressmeddelanden och framställt
            hela förhandlingsomgången som en enda stor framgång. Innan jul
            presenterades det hela som att tomten verkligen varit framme och
            gett oss stora fina julklappar lagom till jul.
          </note>
          <note>
            Jag tror att det kan bli ett bakslag i den allmänna opinionen,
            och jag tror att misstroendet kan växa inför regeringens sätt
            att sköta frågan. Vi vet att det misstroendet finns hos många,
            inte minst med utgångspunkt i redogörelserna av konsekvensanalyserna
            och sammansättningen av vilka som har deltagit. Vi kommer in på
            de frågorna i nästa debatt.
          </note>
          <note>
            Jag efterlyser fortfarande en större öppenhet och en större ärlighet.
            Jag vill ha klara besked: Vilka andra permanenta och juridiskt
            bindande undantag har Sverige uppnått förutom för snuset?
          </note>
          <note type="speaker">
            Anf. 3 HANS GÖRAN FRANCK (s):
          </note>
          <note>
            Fru talman! Också jag tackar statsrådet för svaret.
          </note>
          <note>
            I detta inlägg kommer jag att uppehålla mig vid min första fråga,
            nämligen vilka bindande undantag som Sverige kan komma att uppnå.
          </note>
          <note>
            I den här delen uppfattar jag statsrådets svar så, att
          </note>
          <note>
            Sverige inte sökt medlemskap i EU för att uppnå undantag. Det
            står så på s. 4 i det skrivna svaret.
          </note>
          <note>
            Man skall alltså finna sig i det som
          </note>
          <note>
            Maastrichtavtalet föreskriver och det som i övrigt leder till
            de förpliktelser som kommer att ankomma på Sverige i händelse
            av medlemskap.
          </note>
          <note>
            I nästa stycke i svaret står det att det rör sig om att åstadkomma
            vissa övergångsarrangemang. På en enda punkt, vilket Gudrun Schyman
            redan berört, använder statsrådet uttrycket undantag -- inte bindande
            undantag, men permanent undantag --
          </note>
          <note>
            nämligen i den i och för sig inte särskilt viktiga frågan om
            snuset.
          </note>
          <note>
            I min interpellation tar jag upp fem olika punkter där jag belyser
            områden som verkligen är viktiga att få undantag på. Med undantag
            menar jag undantag av den karaktär som danskarna uppnådde i förhandlingarna
            med EU. Det är undantag av det slag som England uppnådde, vilket
            jag i och för sig tyckte var beklagligt. Undantaget rörde nämligen
            den sociala dimensionen. Men de danska undantagen som gällde försvaret,
            utrikespolitiken, de rättsliga frågorna om att inte tvingas bli
            medborgare i EU osv. är viktiga undantag. Men undantag med en
            sådan konstruktion är det här inte fråga om. Det är helt klart.
            Sverige får inga undantag. Sverige eftersträvar inte heller några
            undantag. Det kommer att spela en stor roll i den fortsatta debatten
            när detta redan nu kan sägas vara klarlagt.
          </note>
          <note>
            Jag anser alltså att det behövs undantag. För det första behövs
            det undantag vad gäller rätten att föra en alliansfri politik
            syftande till neutralitet i krig.
          </note>
          <note>
            För det andra behövs det undantag för rätten att stå utanför
            valutaunionen, där EU:s centralbank får en styrande och dominerande
            funktion. För det tredje behövs det undantag för rätten att oinskränkt
            upprätthålla den svenska offentlighetsprincipen som är grundläggande
            för vår demokrati. För det fjärde behövs det undantag för rätten
            att upprätthålla en självständig och kvalificerad miljöoch regionalpolitik.
            Slutligen, för det femte, behövs det undantantag för att upprättahålla
            en arbetsrätts- och välfärdslagstiftning som värnar om löntagarna,
            arbetslösa kvinnor och flyktingar.
          </note>
          <note>
            Det är viktigt att nu konstatera att vi inte får undantag på
            dessa fem centrala punkter.
          </note>
          <note type="speaker">
            Anf. 4 Statsrådet ULF DINKELSPIEL (m):
          </note>
          <note>
            Fru talman! Alla de förhandlingskrav som Sverige har framfört
            -- de är väl preciserade och definierade -- har lagts fram efter
            samordning och diskussion också med de övriga partierna i riksdagen
            som stöder den svenska ansökan om medlemskap. Det innebär att
            de förhandlingskrav vi har framfört har en mycket bred partipolitisk
            förankring.
          </note>
          <note>
            Naturligtvis kan Hans Göran Franck, Gudrun
          </note>
          <note>
            Schyman eller någon annan ha enskilda önskemål på enskilda punkter.
            Om allas önskemål på alla punkter skulle tillgodoses skulle inte
            Sveriges intresse kunna tillgodoses. Vi hade aldrig kunnat enas
            om att precisera en gemensam förhandlingsposition. Jag upprepar:
            Det finns en bred partipolitisk enighet bakom varje enskilt förhandlingskrav
            som framförts. Det är mot dessa förhandlingskrav som resultaten
            skall mätas.
          </note>
          <note>
            De resultat som hittills uppnåtts i förhandlingarna har mycket
            väl mottagits -- på mycket goda grunder med mitt sätt att se.
            I mycket stor utsträckning --
          </note>
          <note>
            visserligen inte på alla punkter -- har vi fått gehör för våra
            förhandlingskrav. Samtidigt skall vi har klart för oss att mycket
            av arbetet återstår.
          </note>
          <note>
            Exempelvis återstår några av de tyngsta förhandlingsfrågorna.
            Liksom tidigare menar jag att vi måste nalkas dessa frågor med
            klart definierade förhandlingskrav och klart definierade svenska
            intressen. Men vi skall samtidigt vara medvetna om att också EU
            har intressen att bevaka. I varje förhandling måste vi vara inställda
            på ett givande och tagande; det gäller även denna.
          </note>
          <note>
            Gudrun Schyman upprepar sin fråga om på vilka områden Sverige
            har fått permanenta undantag av olika slag. Jag kan bara hänvisa
            till det svar jag redan givit, som är ett precist svar på frågan.
          </note>
          <note>
            Fru talman! Det väsentliga är ju inte i vilken form ett undantag
            har givits. Det väsentligt är inte heller vilken etikett man ger
            en lösning på ett enskilt område. Det väsentliga är att våra svenska
            intressen och förhandlingskrav har tillgodosetts.
          </note>
          <note>
            Låt mig ta upp några av de frågor som Gudrun
          </note>
          <note>
            Schyman och Hans Göran Franck ställer. ad gäller kollektivavtalen
            har vi inte i formell mening förhandlat fram något undantag från
            EG-rätten.
          </note>
          <note>
            Det vi efterfrågat och erhållit är ett klarläggande som bekräftar
            vår uppfattning att det svenska kollektivavtalssystemet ligger
            väl i linje med vad som förutses i Maastrichtfördragets sociala
            protokoll. Detta är det avgörande. Det är avgörande för arbetsmarknadens
            parter att Sverige kan fortsätta med sin svenska arbetsmarknadsmodell.
            Detta finns nu dokumenterat i en skriftväxling mellan den svenska
            arbetsmarknadsministern och den ansvarige kommissionsledamoten
            Flynn. Det blir en del av fördragsverket. Därmed har vi en bekräftelse
            på att vi kan fortsätta med vår modell.
          </note>
          <note>
            På miljöområdet finns det väldigt många olika lösningar. Tekniska
            lösningar växlar från område till område. Vad gäller miljögarantin
            finns det en utförlig redovisning i det svar som jag lämnat. Det
            innebär en fyraårig övergångsperiod under vilken
          </note>
          <note>
            EG/EU skall se över sina regler med sikte på en höjning. Sverige
            skall delta i de beslut som skall fattas under perioden. Det ger
            oss i sin tur en grund för att åberopa den s.k. miljögarantin.
            Att den artikeln inte nämns är lika naturligt som att inga andra
            artiklar nämns. Det finns massor av artiklar.
          </note>
          <note>
            Men det väsentliga för oss är att hela regelverket tillämpas.
            Sist och slutligen är detta en tolkningsfråga i domstolen. Gudrun
            Schyman har rätt när hon säger att man sist och slutligen aldrig
            kan veta hur en domstol ställer sig; det har jag också sagt. Men
            hela utgångspunkten för arbetet och inriktningen av det är att
            inga normer skall sänkas. Jag kan icke för ett ögonblick tänka
            mig när den här frågan aktualiseras i början av 2000-talet --
          </note>
          <note>
            om den över huvud taget aktualiseras -- att domstolen skulle
            inta en annan linje.
          </note>
          <note>
            Låt mig komma till öppenheten! För det första redovisas vartenda
            förhandlingskrav utåt. För det andra förstår jag inte vad Gudrun
            Schyman menar när hon frågar: Varför redovisar ni inte under resans
            gång? Varenda gång vi har nått en överenskommelse har vi utåt
            exakt redovisat vilka resultat som uppnåtts. Vi har också diskuterat
            resultaten mot bakgrund av de offentliggjorda förhandlingskrav
            som ligger på bordet. Det står var och en fritt att dessutom kontrollera
            dessa uppgifter. Handlingarna finns till hands. Jag anser att
            det ligger i svenskt intresse att visa största möjliga öppenhet.
            Det har vi konsekvent strävat efter i förhandlingarna. Det är
            enbart Gudrun
          </note>
          <note>
            Schyman och några henne närstående som ständigt kackar och säger
            att det inte föreligger någon öppenhet. Jag påstår att ingen förhandling
            har förts med större öppenhet än just denna.
          </note>
          <note type="speaker">
            Anf. 5 GUDRUN SCHYMAN (v):
          </note>
          <note>
            Fru talman! Vi är oense om öppenheten och om villigheten att
            på ett mera problematiserat sätt framlägga fakta i målet. Förhandlingsresultaten
            i slutet av december har rapporterats, men de har inte diskuterats
            och framför allt inte analyserats i
          </note>
          <note>
            EU-delegationen. Det skulle vara bra om man kunde gå igenom vilka
            utgångsbud vi hade, vad vi fick backa på och vad vi har förlorat
            och vunnit etc.
          </note>
          <note>
            Ulf Dinkelspiel säger att det inte spelar någon roll vilken utformning
            undantagen har, utan att det väsentliga är resultaten. Jag håller
            inte med om det.
          </note>
          <note>
            Det väsentliga är ju att de undantag som den svenska regeringen
            formulerar blir juridiskt bindande, eftersom det är EU-domstolen
            som slutgiltigt avgör -- det är vi överens om.
          </note>
          <note>
            Det är därför som det är nödvändigt att undantagen, som man vill
            skall vara giltiga också efter år 2000, formuleras på ett sådant
            sätt att de uppfattas som juridiskt bindande. Annars kan man komma
            överens om vad som helst, och EU-
          </note>
          <note>
            domstolen kommer i alla fall att avgöra, på samma sätt som när
            den prövar överenskommelsernas giltighet i förhållande till rådande
            lagstiftning och konkurrensregler. Det är ingenting värt om undantagen
            inte är utformade på ett sådant sätt att de är juridiskt bindande.
          </note>
          <note>
            Jag förstår av Ulf Dinkelspiels både första och andra svar att
            Sverige inte har fått några juridiskt bindande undantag för mer
            än snuset. Vi har inte fått några undantag vad gäller miljösidan,
            kollektivavtalens ställning, detaljmonopolets ställning, utrikes-
            ochsäkerhetspolitiken, dvs.
          </note>
          <note>
            alliansfriheten, eller det sista steget i det ekonomiska samarbetet,
            dvs. att gå över till gemensam valuta och gemensam riksbank.
          </note>
          <note>
            Detta förvånar inte mig, eftersom hela konstruktionen bygger
            på att medlemsländerna går in och accepterar de regler som finns
            och accepterar den långsiktiga politiska målsättningen i unionen,
            nämligen att det skall vara gemensamma regler överallt och att
            konstruktionen skall vara den att inga länder kan fatta andra
            eller avvikande politiska beslut.
          </note>
          <note>
            Detta förvånar mig alltså inte, men det är mycket märkligt att
            man inte kan säga det rakt ut. Vad gäller t.ex. alliansfriheten
            kunde man säga att man tycker att det är bättre att Sverige går
            in i en militärallians tillsammans med EU:s medlemsländer och
            att man därför säger ja till det här, i stället för att säga att
            neutralitetspolitiken är förenlig med ett medlemskap. Ingen tror
            på det.
          </note>
          <note>
            Säg att Sverige som medlemsland naturligtvis måste gå alla stegen
            i det ekonomiska och monetära samarbetet. Säg det rakt ut, och
            säg att ni tycker att det är bra! Men försök inte få oss att tro
            att ni skall kunna snirkla er förbi det!
          </note>
          <note type="speaker">
            Anf. 6 HANS GÖRAN FRANCK (s):
          </note>
          <note>
            Fru talman! Jag vill gärna citera en mycket aktad och välkänd
            internationalist, nämligen Frank
          </note>
          <note>
            Barnaby, f.d. chef för Sipri. På frågan om Sverige kan bli medlem
            i EU utan att också bli medlem i militäralliansen VEU svarar han:
            ''I praktiken är det helt uteslutet. Syftet med EU är att integrera
          </note>
          <note>
            Europa. Om Sverige går med kommer det att utsättas för ett enormt
            tryck att också integrera utrikes- och säkerhetspolitiken, dvs
            försvaret. Allt annat som sägs är politisk propaganda!''
          </note>
          <note>
            Ulf Dinkelspiel yttrade i sitt inledningsanförande i februari
            att Sverige vill delta fullt ut i den gemensamma utrikes- och
            säkerhetspolitiken inom unionens ram, och att Sverige inte tänker
            hindra unionens utveckling mot gemensam försvarspolitik och gemensamt
            försvar. Med det uttalandet har vi de facto avsagt oss vår möjlighet
            att inlägga veto i framtiden.
          </note>
          <note>
            Det vore nästan bättre att mera öppet säga att det egentligen
            är detta man vill; att överge neutralitetspolitiken. Man har vissa
            problem med opinionen, men det är i själva verket dithän man syftar.
            Det här är en central fråga.
          </note>
          <note>
            Ulf Dinkelspiel talar mycket om att det råder en bred enighet
            om detta. Den viktiga frågan är faktiskt inte vad partierna säger,
            utan det avgörande är vad svenska folket tycker om det här.
          </note>
          <note>
            Jag kan bara konstatera att 50 % av de socialdemokratiska väljarna
            fortfarande i huvudsak delar de uppfattningar som jag har framfört
            här i dag. Det är bara en av fem socialdemokrater som gillar den
            uppläggning som Ulf Dinkelspiel förespråkar.
          </note>
          <note type="speaker">
            Anf. 7 INGELA MÅRTENSSON (fp):
          </note>
          <note>
            Fru talman! Jag hade tänkt delta i den följande debatten om offentlighetsprincipen,
            men eftersom
          </note>
          <note>
            Ulf Dinkelspiel är ansvarig för förhandlingarna med EU vill jag
            passa på att ställa en fråga redan nu.
          </note>
          <note>
            De frågor som Hans Göran Franck och Gudrun
          </note>
          <note>
            Schyman har tagit upp är mycket viktiga, dvs. om miljön, säkerhetspolitiken
            osv. När det gäller säkerhetspolitiken finns det olika uppfattningar,
            som har företrätts bland de olika partierna, men när det gäller
            offentlighetsprincipen är ju alla ense om att vi inte skall förändra
            förhandlingsprinciperna.
          </note>
          <note>
            Ulf Dinkelspiel har också här i kammaren sagt att förhandlingsprincipen
            inte är förhandlingsbar.
          </note>
          <note>
            Samtidigt betonas i svaret att samarbetet bygger på ett enhetligt
            regelverk.
          </note>
          <note>
            Jag vill återkomma till EG-rätten när det gäller offentlighetsprincipen
            och integritetsskyddet. Jag vet att den frågan ännu inte har avgjorts
            i ministerrådet, men man avser att fatta beslut i frågan. Då undrar
            jag: Kommer vi också bara att få lov att svälja detta? Eller har
            det kommit upp i förhandlingarna att vi på något vis kan garanteras
            en särbestämmelse framöver, om EU:s ministerråd antar det förslag
            till EG-direktiv som har legat en längre tid? I så fall kan vi
            inte behålla offentlighetsprincipen såsom den gäller i dag, utan
            vi måste ändra i tryckfrihetsförordningen. Kan vi få en särbestämmelse,
            eller är det kört nu?
          </note>
          <note type="speaker">
            Anf. 8 Statsrådet ULF DINKELSPIEL (m):
          </note>
          <note>
            Fru talman! Låt mig först svara på Ingela
          </note>
          <note>
            Mårtenssons fråga. Vi har precis samma uppfattning i fråga om
            offentlighetsprincipen. Den ligger fast, och den kommer att ligga
            fast när
          </note>
          <note>
            Sverige är medlem av den europeiska unionen. Det sade jag i öppningsdeklarationen
            den 1 februari. Vi diskuterar nu tillsammans med de övriga nordiska
            länderna hur vi i en eller annan form skall ge uttryck för detta,
            utan att för den skull hamna i en sådan situation att EU:s instanser
            tolkar vår tillämpning av offentlighetsprincipen. Det gör vi själva.
            Detta är en nationell lagstiftning.
          </note>
          <note>
            Något enhetligt regelverk eller motsvarande regler om offentlighetsprincipen
            finns inte i andra länder.
          </note>
          <note>
            Det är varje lands nationella ensak att utforma reglerna på det
            här området. Vissa frågor diskuteras, typ integritetsskyddet,
            som Ingela
          </note>
          <note>
            Mårtensson tar upp, och där kan det bli fråga om förändringar
            i sekretesslagstiftningen, men några grundlagsändringar är icke
            aktuella för vår del. Det är vi själva som beslutar om vi av någon
            anledning, nu eller i framtiden, vill göra ändringar -- som i
            fråga om barnpornografi, där detta har aktualiserats. EG kan icke
            påtvinga oss regler.
          </note>
          <note>
            Det pågår en diskussion om integritetsskyddet i
          </note>
          <note>
            EG, men det dröjer ett bra tag innan detta kommer fram, enligt
            mina informationer. Det sannolika är att vi får vara med och diskutera
            frågan när vi blir medlemmar. I annat fall får vi göra det i form
            av ett interimsarrangemang eller liknande. På ett eller annat
            sätt kommer vi alltså att medverka i processen, men om vi inte
            är medlemmar har vi icke samma formella möjligheter att påverka
            processen -- låt vara att vi sist och slutligen formellt måste
            anta eller förkasta förslag när vi är medlemmar.
          </note>
          <note>
            Hans Göran Franck säger att Frank Barnaby har sagt att vi kommer
            att tvingas in i en militärallians.
          </note>
          <note>
            Men det är svenska folket -- svensk regering och svensk riksdag
            -- som suveränt beslutar! Varken
          </note>
          <note>
            Frank Barnaby, någon annan eller EU kan tvinga oss in i detta
            samarbete.
          </note>
          <note>
            Hans Göran Franck refererar vad jag sade den 1
          </note>
          <note>
            februari om att vi accepterar fullt ut att delta i EU:s gemensamma
            utrikes- och säkerhetspolitik. Ja, så är det! Det är ett svenskt
            intresse, och en bred majoritet i riksdagen, inklusive Hans Göran
          </note>
          <note>
            Francks eget parti, står bakom det. Det gäller också detta att
            vi icke kommer att ställa oss i vägen för en utveckling av en
            gemensam försvarspolitik. Det sade vi då, och det står vi fast
            vid.
          </note>
          <note>
            Varför refererar Hans Göran Franck inte det som jag också sade
            den 1 februari, nämligen att den militära alliansfriheten består
            alltjämt? Det är ju den andra sidan av myntet. Det är ju vårt
            sätt att uttryckligen förklara att vi på den här punkten kommer
            att stå utanför, såsom läget nu är, och det är svensk regering
            och svensk riksdag som suveränt beslutar i denna fråga. Ingen
            kan tvinga oss in.
          </note>
          <note>
            De två tidigare kabinettssekreterarna i
          </note>
          <note>
            Utrikesdepartementet Sverker Åström och Leif
          </note>
          <note>
            Leifland har särskilt studerat dessa frågor, och i en artikel
            i Dagens Nyheter i dag bekräftar de denna tolkning. Det är för
            övrigt den tolkningen som också speglas i Danmarks fall.
          </note>
          <note>
            Gudrun Schyman säger att vi inte har några juridiskt bindande
            undantag eller möjligheter att fortsätta. Jo, men det viktiga
            är ju att vi kan fortsätta och att detta reflekteras i fördraget.
            Om det nu på miljöområdet sägs att Sverige kan behålla sina regler
            för asbest, för klorerade lösningsmedel eller för andra farliga
            ämnen, är ju det väsentliga att EU har gjort den tolkningen att
            reglerna ger oss möjligheter att fortsätta. Jag förstår att det
            möjligen kan vara en besvikelse för Gudrun
          </note>
          <note>
            Schyman att vi har nått förhandlingsframgångar på punkter där
            ni gång på gång har sagt att Sverige kommer att lägga sig platt.
            Men det förändrar ingenting i själva sakfrågan.
          </note>
          <note>
            Gudrun Schyman talar apropå Systembolaget om ett brev som uttrycker
            ministrarnas uppfattning.
          </note>
          <note>
            Men det är kommissionen, i egenskap av rättsvårdande instans,
            som på den här punkten har gjort ett uttalande. Det är detta uttalande
            som gäller och som är vägledande också i framtiden.
          </note>
          <note type="speaker">
            Anf. 9 GUDRUN SCHYMAN (v):
          </note>
          <note>
            Fru talman! Jag har läst uttalandet från kommissionen, och vad
            man säger är att dess uppfattning är att de regler som vi har
            inte är oförenliga med EG:s regler. Men både Ulf
          </note>
          <note>
            Dinkelspiel och jag vet att detta slutgiltigt kommer att avgöras
            i EU-domstolen.
          </note>
          <note>
            Samma sak gäller frågorna om våra undantag beträffande miljöreglerna.
          </note>
          <note>
            Detta kommer slutgilitgt att avgöras av EU-
          </note>
          <note>
            domstolen. Därför är det nödvändigt att ha juridiskt bindande
            undantag. Annars kan man inte säga att det är undantag. Det är
            övergångsbestämmelser. Vi vet inte vad som händer på miljösidan
            om fyra år, när det skall förhandlas igen. Det är EU-domstolen
            som slutgiltigt kommer att avgöra detta.
          </note>
          <note>
            Frågan om bibehållen alliansfrihet eller neutralitet är intressant.
            Den rapport som Sverker Åström och
          </note>
          <note>
            Leif Leifland har lagt fram är också intressant. Den har blivit
            mycket kritiserad från många olika håll;
          </note>
          <note>
            det vet säkert Ulf Dinkelspiel. Så här skrev Sverker
          </note>
          <note>
            Åström på samma tema för två år sedan:
          </note>
          <note>
            ''Om Sverige blir medlem i EG kommer vi självfallet att lojalt
            delta i det långtgående utrikesoch säkerhetspolitiska samarbetet.
            Därmed bekräftas ytterligare att neutraliteten är överspelad.
            Vi har begivit oss längre ut på spången.
          </note>
          <note>
            EG accepterar inga neutrala medlemmar. Att det med tiden blir
            ett försvarssamarbete framgår klart av Maastrichtkommunikén''.
          </note>
          <note>
            Detta skrevs i december 1991. Det som han påpekade då var alldeles
            riktigt. Nu säger han att neutraliteten kanske har spelat ut sin
            roll.
          </note>
          <note>
            Vi kommer här att få höra att den svenska neutralitetspolitiken,
            som vi själva kan definiera, definieras på ett sådant sätt att
            den inte står i strid med ett medlemskap i en militärallians.
            Så kommer det att låta utåt. Det vore ärligare och mer renhårigt
            att säga: Ett medlemskap innebär också ett medlemskap i en militärallians.
            Det tycker vi är bra, eftersom vi inte tycker att neutralitetspolitiken
            längre spelar någon roll.
          </note>
          <note>
            Då kan alla vi som tycker att neutralitetspolitiken är en mycket
            viktig del i den svenska säkerhetspolitiken redovisa vår uppfattning.
            Men det här smygandet -- jag tror att det var Sven
          </note>
          <note>
            Lindqvist som talade om snorhala formuleringar --
          </note>
          <note>
            figurerar hela tiden i debatten. Det är oärligt att inte redovisa
            sina ståndpunkter rakt ut. Det skulle ge en mycket bättre debatt,
            en mycket mer intellektuellt hederlig debatt som också skulle
            göra det lättare för människor att förstå varför vi har olika
            uppfattningar i den här frågan. Det finns faktiskt skiljelinjer
            som vi måste ta ställning till.
          </note>
          <note>
            Alliansfriheten är en mycket stor och viktig fråga.
          </note>
          <note>
            När det gäller vår medverkan i den ekonomiska och monetära unionen
            bör man också ärligt redovisa att vi är med fullt ut om vi är
            med och att några undantag icke medgives.
          </note>
          <note type="speaker">
            Anf. 10 HANS GÖRAN FRANCK (s):
          </note>
          <note>
            Fru talman! Nyckelparagrafen om säkerhetspolitiken finns i artikel
            J 4 i
          </note>
          <note>
            Maastrichtavtalet. Där står det: ''Den gemensamma utrikes- och
            säkerhetspolitiken skall omfatta alla frågor som berör unionens
            säkerhet, inbegripet utformningen på lång sikt av en gemensam
            försvarspolitik, som med tiden skall kunna leda till ett gemensamt
            försvar.''
          </note>
          <note>
            Min uppfattning är att det inte, i de kretsar som Ulf
          </note>
          <note>
            Dinkelspiel representerar, finns något motstånd mot att detta
            genomförs. Det finns mycket starkare krafter som kommer att utöva
            påtryckningar. Vi hade nyligen besök av den franske
          </note>
          <note>
            Europaministern, som kort och gott sade att
          </note>
          <note>
            Sverige skall ingå i EU-försvaret.
          </note>
          <note>
            Av allt att döma anser man inte längre att neutralitetspolitiken
            är överspelad. Det uttalas gång på gång.
          </note>
          <note>
            Man kan inte ha särskilt stor respekt för de uttalanden som Sverker
            Åström har gjort nu. 1991
          </note>
          <note>
            tog han upp samma fråga som han tar upp i
          </note>
          <note>
            Konsekvensutredningen. Då förklarade han att det inte går att
            vara medlem i EU och samtidigt bevara den alliansfrihet som har
            hållit oss utanför krig sedan 1816. Nu säger han att det går --
            detta utan att han har funnit några nya omständigheter i frågan.
          </note>
          <note>
            Till sist vill jag kommentera en annan punkt som har blivit berörd
            i debatten, nämligen offentlighetsprincipen. Det som har hänt
            under den senaste tiden är intressant. Vi återkommer förmodligen
            till detta senare i debatten. Jag vill bara säga att EU:s ståndpunkt
            nu är att det inte skall vara någon offentlighet som strider mot
            effektiviteten och ordningen i institutionerna. Det betyder att
            offentlighetsprincipen sitter ganska löst.
          </note>
          <note>
            Slutsatsen av det hela är helt enkelt att detta är ganska verkningslöst,
            eftersom man inte får bindande undantag.
          </note>
          <note type="speaker">
            Anf. 11 BIRGITTA HAMBRAEUS (c):
          </note>
          <note>
            Fru talman! Jag kommer senare att få möjlighet att diskutera
            EU-domstolen och offentlighetsprincipen med statsrådet Laurén.
            Men jag vill i detta sammanhang slå fast det som Ulf
          </note>
          <note>
            Dinkelspiel har sagt. Till sist är det en fråga för domstolen
            att avgöra om de undantag eller positioner som har beslutats i
            våra förhandlingar med EU gäller eller inte. Det som Ulf Dinkelspiel
            har bekräftat är alltså väldigt viktigt.
          </note>
          <note>
            Offentlighetsprincipen skall ligga fast i vårt eget land, men
            framöver kommer vår lagstiftning till stora delar att ske under
            utrikessekretess.
          </note>
          <note>
            Lagstiftningen kommer alltså att ske i Bryssel, där
          </note>
          <note>
            Sverige finns med. Hela den processen kommer att kunna hemligstämplas
            enligt sekretesslagen. Såvitt jag förstår kommer detta att kunna
            ske utan att man ändrar sekretesslagen. Den har naturligtvis tänjts
            något alldeles enormt. När sekretesslagens paragraf kom till var
            det ju inte alls meningen att utrikessekretessen skulle omfatta
            lagstiftningen i
          </note>
          <note>
            Sverige. Jag vill gärna få detta bekräftat.
          </note>
          <note>
            När det gäller vår alliansfrihet vill jag från
          </note>
          <note>
            Nedrustnings- och folkrättsdelegationen berätta att
          </note>
          <note>
            Sverige förut har medverkat i den s.k. NM-
          </note>
          <note>
            gruppen, som omfattar neutrala och alliansfria länder. Den har
            vi nu lämnat. Nu medverkar vi i
          </note>
          <note>
            Västgruppen. Den alliansfria gruppen finns kvar, men Sverige
            är inte med längre.
          </note>
          <note>
            När den franske ministern för Europafrågor besökte utrikesutskottet
            frågade jag honom om han var korrekt återgiven i en intervju i
            DN. I den sade han att Sverige självfallet skulle ingå i EU-
          </note>
          <note>
            försvaret. Han bekräftade att han var korrekt återgiven.
          </note>
          <note type="speaker">
            Anf. 12 INGELA MÅRTENSSON (fp):
          </note>
          <note>
            Fru talman! Jag skulle vilja gå in på säkerhetspolitiken. Ulf
            Dinkelspiel sade att det svenska folket självfallet skall vara
            med och bestämma om vi skall vara alliansfria framöver eller ej.
          </note>
          <note>
            Jag tycker att det är väldigt viktigt att folket står bakom en
            säkerhetspolitik. I en demokrati är det ju folket som skall försvaras.
            I en diktatur däremot använder man ofta säkerhetspolitiken eller
            militären mot folket. I en demokrati är det synnerligen viktigt
            att folket är med på den politik som drivs. Man kan konstatera
            att det finns en debatt kring hur vi skall ha det framöver, om
            vi skall vara alliansfria och om vi skall gå in i VEU. Det finns
            olika uppfattningar om detta.
          </note>
          <note>
            Framför allt finns det många kvinnor som är mycket tveksamma
            till att Sverige skall gå in i ett gemensamt försvar och ingå
            i en militärpakt.
          </note>
          <note>
            Ulf Dinkelspiel säger nu att svenska folket skall vara med och
            bestämma. 1996 kommer man att utifrån vad som står i Maastrichtavtalet
            diskutera hur man skall förfara framöver. I Maastrichtavtalet
            är målet helt klart att det skall bli ett gemensamt försvar. Om
            detta förverkligas och VEU blir den militära dimensionen, kommer
            svenska folket, om vi då är med i EU, att få folkomrösta om detta?
            Blir det en ny folkomröstning? Jag tycker inte att det är riktigt
            klart hur det blir.
          </note>
          <note>
            Nu kan man kanske hävda att vi är alliansfria fram till 1996,
            men vad händer 1996?
          </note>
          <note>
            Anf. 13 Statsrådet ULF DINKELSPIEL
          </note>
          <note>
            (m):
          </note>
          <note>
            Fru talman! Det talas om garantier och om att domstolen i sista
            hand kan överpröva vad som har skrivits in i fördragen. Så är
            hela EU-systemet uppbyggt. Varenda paragraf i fördraget, varenda
            överenskommelse i EU och varenda regel som har lagts fast i EG
            kan tolkas av domstolen. Härvidlag skiljer sig inte vad vi kommer
            överens om från andra delar i fördraget. Detta är ett rättssystem,
            som inte minst skyddar de mindre länderna från övergrepp från
            större länder eller starkare krafter.
          </note>
          <note>
            Om det uppstår tvist om hur en speciell regel skall tolkas finns
            det en instans som kan pröva detta.
          </note>
          <note>
            Sverige har konsekvent strävat efter att medverka i internationella
            regelverk, där vi har möjlighet att på ett eller annat sätt få
            vår rätt prövad. Syftet är att försvara de små staternas rätt.
            Det finns ingen skillnad mellan våra regler i avtalet och andra
            regler i den europeiska unionen.
          </note>
          <note>
            Sedan till utrikes- och försvarspolitiken. Hans
          </note>
          <note>
            Göran Franck citerade Sverker Åström och talade om att denne
            har sagt att vi måste medverka lojalt i utrikes- och säkerhetspolitiken.
            Det är inte fråga om att i vimåste. Vi önskar medverka fullt ut
            i utrikes- och säkerhetspolitiken. Det är ett svenskt intresse
            i det nya Europa som avtecknar sig. Det är en uppfattning som
            delas av alla partier som står bakom den svenska ansökan, inklusive
            Hans Göran
          </note>
          <note>
            Francks eget parti. Den formuleringen är ord för ord avstämd
            med Socialdemokraterna. Det är möjligt att Hans Göran Franck protesterade
            i sin riksdagsgrupp när man kom överens om detta, men det kan
            ju inte jag beskyllas för. Det socialdemokratiska partiet står
            bakom detta.
          </note>
          <note>
            Gudrun Schyman talade om ärlighet. Det ärliga,
          </note>
          <note>
            Gudrun Schyman, är väl att säga att ingen annan kan tvinga oss
            in i en militär- eller försvarsallians.
          </note>
          <note>
            Det är den svenska regeringen och den svenska riksdagen som suveränt
            beslutar i den frågan utifrån svenska intressen.
          </note>
          <note>
            Ingela Mårtensson, det är precis som jag säger, och jag upprepar
            det, att det är regering och riksdag som beslutar i dessa frågor.
            Det är också vår sak att avgöra hur vi skall besluta om dem. Om
            riksdagen beslutar att vi skall ha folkomröstning så blir det
            så.
          </note>
          <note>
            Det är vi i Sverige som suveränt beslutar i den här frågan.
          </note>
          <note type="speaker">
            Anf. 14 BIRGITTA HAMBRAEUS (c):
          </note>
          <note>
            Fru talman! Jag vill återigen konstatera att Ulf
          </note>
          <note>
            Dinkelspiel har bekräftat att EU-domstolen avgör om det vi har
            kommit överens om med de andra länderna är juridiskt hållbart
            och således någonting värt. Europadomstolen är en författningsdomstol.
          </note>
          <note>
            Vi är inte vana vid att ha en sådan i Sverige. Vi har värjt oss
            ganska kraftfullt mot att ha en sådan överprövande instans, men
            nu kommer vi in i ett sådant system. Vi byter alltså rättssystem.
            Jag kan tänka mig att det i många sammanhang kan finnas anledning
            att tycka att det inte är så dumt att det blir en juridisk prövning.
            Just i det här fallet när det gäller våra eventuella undantag
            i en förhandling blir värdet av dem i allra högsta grad mindre
            när vi inte vet om de kommer att hålla vid en domstolsprövning.
          </note>
          <note>
            Anf. 15 Statsrådet ULF DINKELSPIEL
          </note>
          <note>
            (m):
          </note>
          <note>
            Fru talman! Jag förstår inte Birgitta Hambraeus argumentation.
            Det är lika mycket ett skydd för oss att inte tolkas till vår
            nackdel. Vi skriver in en regel som vi har begärt att få införd
            för att den skall tillvarata våra intressen. Då är det också ett
            intresse för oss att en större makt inte skall kunna sätta sig
            över den regeln utan att vi i sista hand skall kunna försvara
            våra intressen inför en domstol. Den här regeln gäller åt båda
            håll.
          </note>
          <note>
            Överläggningen var härmed avslutad.
          </note>
          <note>
            2 § Svar på interpellation 1993/94:84 om
          </note>
          <note>
            Europaunionen
          </note>
          <note>
            Anf. 16 Statsrådet ULF DINKELSPIEL
          </note>
          <note>
            (m):
          </note>
          <note>
            Fru talman! Hans Göran Franck har frågat mig om följande om medlemskapsförhandlingarna
            med
          </note>
          <note>
            EU:
          </note>
          <note>
            ''1. Vilka bindande undantag från
          </note>
          <note>
            Maastrichtavtalet kan Sverige uppnå?
          </note>
          <note>
            2. Hur planerar regeringen att finansiera medlemsavgifter i EU
            och skattebortfall i händelse av EU-medlemskap?
          </note>
          <note>
            3. Kommer regeringen att godta ett nej i folkomröstningen eller
            kommer den i händelse av fortsatt regeringsinnehav att fortsätta
            att agera för
          </note>
          <note>
            EU-medlemskap?
          </note>
          <note>
            4. Kommer ja- och nejsidan att garanteras lika ekonomiska anslag?
          </note>
          <note>
            5. Kommer regeringen att verka för att ja- och nejsidan får likvärdigt
            utrymme i radio och TV?
          </note>
          <note>
            6. Vilka åtgärder planerar regeringen vid ett nej till
          </note>
          <note>
            EU?
          </note>
          <note>
            7. Är regeringen beredd att låta de s.k.
          </note>
          <note>
            konsekvensutredningarna bli föremål för sedvanlig remissbehandling?''
          </note>
          <note>
            Eftersom Gudrun Schyman har ställt samma fråga om bindande undantag,
            har jag besvarat denna fråga i mitt tidigare interpellationssvar.
            Vi har också diskuterat den. Även när det gäller den sista frågan
            om remissbehandling av konsekvensutredningarna vill jag hänvisa
            till mitt svar till Gudrun Schyman. Kontentan av detta är att
            regeringen inte ser något behov av remissbehandling av konsekvensutredningarna.
          </note>
          <note>
            Det samlade förhandlingsresultatet kommer att redovisas i en
            departementspromemoria, vilken kommer att sändas på remiss, samt
            i den proposition om medlemskapet som kommer att läggas på riksdagens
            bord.
          </note>
          <note>
            Vad gäller den andra frågan kan konstateras att ett svenskt medlemskap
            i EU medför dynamiska effekter för svensk ekonomi. Det leder bl.a.
            till ökade investeringar i Sverige, både av svenska företag och
            av utländska företag. Resultatet blir en förbättrad ekonomisk
            tillväxt, vilket i sin tur medför ökade inkomster för statskassan
            samtidigt som en minskad arbetslöshet leder till minskade utgifter.
          </note>
          <note>
            De ekonomiska effekterna av ett svenskt medlemskap har bl.a.
            belysts i
          </note>
          <note>
            Konsekvensutredningen om samhällsekonomiska effekter av ett medlemskap.
            Utredningens slutsats är att dessa är positiva även om det kan
            vara svårt att med exakthet ange dessa effekter i siffror. Dock
            kan vi utgå ifrån att ett utanförskap leder till att investeringsviljan
            minskar och att Sverige i stället kommer att hamna i ett sämre
            ekonomiskt läge gentemot EU:s medlemsländer.
          </note>
          <note>
            De statsfinansiella kostnaderna av ett medlemskap måste vägas
            mot de långsiktiga samhällsekonomiska intäkterna. Som
          </note>
          <note>
            Konsekvensutredningen har visat är de samhällsekonomiska effekterna
            positiva och -- väl att märka -- de ökar ju längre in i framtiden
            man söker uppskatta dessa effekter.
          </note>
          <note>
            Man bör också beakta att både de statsfinansiella och samhällsekonomiska
            kostnaderna av ett utanförskap kan bli höga. Vi riskerar bl.a.
            att tvingas hålla ett högre ränteläge än omvärlden.
          </note>
          <note>
            Den kortsiktiga belastningen på statskassan i form av bidrag
            till EU-budgeten vid ett medlemskap kommer alltså med tiden mer
            än väl att uppvägas av de inkomster statskassan erhåller på grund
            av ett förbättrat ekonomiskt läge för Sverige.
          </note>
          <note>
            Låt mig också i denna fråga slutligen framhålla att vi som medlemsland
            självfallet måste anslå medel till den gemensamma budgeten men
            att vi å andra sidan blir fullvärdiga deltagare i ett samarbete
            med andra demokratiska stater i Europa som även om vi står utanför
            kommer att påverka förhållanden som har betydelse för Sverige.
            Som medlemmar kan vi vara med och påverka utvecklingen inom EU
            och tillsammans med andra medlemsländer sätta vår prägel på den
            framtida utformningen av den europeiska integrationen. Nyttan
            av att delta i ett sådant samarbete kan inte endast mätas i pengar.
          </note>
          <note>
            Möjligheten att tillvarata svenska intressen på för oss viktiga
            områden är ovärderlig i både det korta och det långa perspektivet.
          </note>
          <note>
            Jag besvarar frågor tre och sex i ett sammanhang.
          </note>
          <note>
            Ett nej i folkomröstningen medför att vi fortsättningsvis deltar
            i integrationsarbetet på EES-
          </note>
          <note>
            avtalets grund. Det tillgodoser viktiga svenska ekonomiska intressen
            men är otillräckligt inte minst när det gäller inflytande över
            utformningen av för oss helt centrala frågor under resten av 90-
          </note>
          <note>
            talet. Dessutom omfattar EES-avtalet långt ifrån alla samarbetsområden
            av betydelse.
          </note>
          <note>
            Det är en självklarhet att regeringen kommer att ta fasta på
            och respektera utfallet av folkomröstningen. Jag utgår dock ifrån
            att om det blir ett nej i folkomröstningen kommer de politiska
            partierna i regeringen även fortsättningsvis att agera efter de
            politiska linjer som de kommer att redovisa i EU-frågan.
          </note>
          <note>
            De medel som hittills har ställts till förfogande för
          </note>
          <note>
            EU-information och som till viss del också har kommit kampanjorganisationerna
            till del har fördelats av den delegation som leds av förre statsministern
            Thorbjörn Fälldin.
          </note>
          <note>
            Till frågan om medel till kampanjorganisationerna inför en folkomröstning
            avser regeringen återkomma när förhandlingarna är avslutade och
            de politiska partierna samlas för att diskutera tidpunkten och
            formerna för en folkomröstning.
          </note>
          <note>
            När ett sådant beslut föreligger blir det aktuellt att även ta
            upp frågan om ytterligare medel till kampanjorganisationerna och
            fördelningen av dessa.
          </note>
          <note>
            När det gäller utrymme för ja- och nejsidorna i radio och TV
            åligger det ledningarna för dessa att göra avvägningarna i denna
            fråga. Självklart måste de här vägledas av Radiolagens krav på
            ''saklighet och opartiskhet''.
          </note>
          <note type="speaker">
            Anf. 17 HANS GÖRAN FRANCK (s):
          </note>
          <note>
            Fru talman! Jag tackar statsrådet Dinkelspiel för svaret. En
            del av det som jag har interpellerat om har vi redan debatterat.
            Men jag vill sammanfattningsvis ändå konstatera att statsrådet
            inte på ett tillfredsställande sätt har kunnat bemöta att det
            finns behov av att få bindande undantag. Jag vill framför allt
            hänvisa till att flera länder, bl.a.
          </note>
          <note>
            Danmark, har ansett det nödvändigt att skaffa sig dessa bindande
            undantag, vilket Sverige underlåter att göra. Detta inkluderar
            de viktiga frågor som jag berörde i mitt första inlägg.
          </note>
          <note>
            Vad gäller svaret i övrigt på min interpellation är jag förvånad
            över att statsrådet säger att han inte ser något behov av en remissbehandling
            av konsekvensutredningarna. Det räckte inte med den ensidiga sammansättningen
            av de här utredningarna, utan man går på i ullstrumporna och vill
            inte ens ha en sedvanlig och allsidig remissomgång om detta. Det
            är mycket anmärkningsvärt och borde rimligtvis omprövas av regeringen.
          </note>
          <note>
            Sedan får vi höra om de dynamiska effekterna, som jag hade en
            debatt med Anne Wibble om. Dess bättre svarade inte hon på det
            här mycket allvarliga sättet som Ulf Dinkelspiel gör. Hon log
            förstående när jag sade att jag verkligen ville ha reda på hur
            man tänker finansiera de här frågorna och inte i första hand ville
            tala om de dynamiska effekterna.
          </note>
          <note>
            Det är på den här punkten som det verkligen finns en konkret
            och aktuell fråga. Hur tänker regeringen finansiera detta på kort
            och på lång sikt?
          </note>
          <note>
            Det är framför allt på kort sikt som det rör sig om stora utgifter.
            Det handlar om ungefär 20 miljarder i avgifter och om åtskilliga
            tiotals miljarder i minskade skatteintäkter. Det finns verkligen
            anledning för Ulf Dinkelspiel att reda ut hur detta skall finansieras.
          </note>
          <note>
            Ulf Dinkelspiel talar om hur investeringsviljan minskar. Han
            säger att ''det kan vara svårt att med exakthet ange dessa effekter
            i siffror''. I det sammanhanget ställer jag mig frågan: Är EES-
          </note>
          <note>
            avtalet ingenting värt?
          </note>
          <note>
            De statsfinansiella kostnaderna för ett medlemskap måste vägas
            mot de långsiktiga samhällsekonomiska intäkterna. Jag undrar:
          </note>
          <note>
            Vilken kalkyl har statsrådet i det här fallet? Hur säker är han
            på de påståenden han gör överst på s.3
          </note>
          <note>
            i interpellationssvaret? Vilka komplikationer kan inträda? Han
            säger att konsekvensutredningen har visat att de samhällsekonomiska
            effekterna är si och så. Vilka belägg finns för den saken i de
            utredningarna?
          </note>
          <note>
            Hur kommer man att ta emot ett folkomröstningsresultat? Jag tänker
            mig möjligheten att det blir ett nej, vilket opinionsmätningarna
            tyder på: Kommer Ulf
          </note>
          <note>
            Dinkelspiel då att lojalt följa detta resultat? Eller säger han
            på samma sätt som Anne Wibble: Vi fortsätter att agera för ett
            svenskt medlemskap.
          </note>
          <note>
            Man kan ha en viss förståelse för att regeringen vill återkomma
            med detaljerna och de konkreta beskeden om medlen till kampanjorganisationerna.
            Men jag vill ändå veta hur den principiella hållningen är. Kan
            statsrådet göra något uttalande på den punkten?
          </note>
          <note type="speaker">
            Anf. 18 GUDRUN SCHYMAN (v):
          </note>
          <note>
            Fru talman! Jag vill ge mig in i den här debatten och diskutera
            frågan om pengarna. Var skall pengarna tas? Jag tycker att det
            är anmärkningsvärt att det här interpellationssvaret tar så lätt
            på den saken.
          </note>
          <note>
            Det förvånar mig att regeringen utan att rodna kan tillåta sig
            dessa utsvävningar och detta tal om dynamiska effekter. Jag tycker
            att spåren borde förskräcka. Erfarenheten av skatteuppgörelsen
            mellan Folkpartiet och Socialdemokraterna, som också skulle finansieras
            med dynamiska effekter, visade att det inte gick alls. Det blev
            ett stort minus i statskassan. Jag tror att man måste vara litet
            mer precis när man pratar om pengar.
          </note>
          <note>
            Jag tycker faktiskt att sammansättningen i de här konsekvensutredningarna
            är en demokratisk skandal. Av 35 personer sammanlagt som har suttit
            i olika utredningar är 33 personer klart uttalade anhängare av
            ett medlemskap. De utredningsresultat som de här personerna kommer
            fram till tas som expertutlåtanden och sanningar.
          </note>
          <note>
            Det är ungefär som om man skulle tillsätta en arbetsgrupp inom
            kds som skulle utreda och komma fram till att Gud inte fanns.
            Det vore inte särskilt trovärdigt.
          </note>
          <note>
            Man kan inte ta de här expertutlåtandena och konsekvensutredningarna
            för vetenskapliga fakta.
          </note>
          <note>
            Snedfördelningen av personer som har suttit i utredningarna gäller
            också i allra högsta grad den om ekonomin. Den rapport som man
            lade fram kritiserades sönder och samman av samtliga opponenter.
            Det var inte vilka som helst. Det var t.ex. professor Rudolf Meidner
            på
          </note>
          <note>
            Arbetslivscentrum, professor Magnus Blomström vid Handelshögskolan
            och LO-ekonomen Dan
          </note>
          <note>
            Andersson. Det finns många fler ekonomer som har sågat den här
            utredningen vid fotknölarna och som talar om snömos, tyckande
            och tro i stället för vetande.
          </note>
          <note>
            Man har sagt att det kommer att bli en BNP-tillväxt på 0,45 %,
            att inflationen blir 0,23 % lägre och budgetunderskottet 0,8 %
            lägre under en tioårsperiod om vi går med. Det går inte att vetenskapligt
            slå fast detta. Det är naturligtvis fullständigt omöjligt.
          </note>
          <note>
            Jag ger ingenting för de här rapporternas vetenskaplighet. Det
            är ett beställningsverk från regeringen. Man vill ha detta att
            luta sig mot och få det att framstå som att det blir guld och
            gröna skogar vid ett medlemskap. Jag tycker att det är intellektuellt
            ohederligt, och det vilseleder den svenska opinionen, som skall
            ta ställning i de här mycket svåra och komplicerade frågorna.
          </note>
          <note>
            Det kommer att kosta pengar. Det är alldeles riktigt. Vi vet
            inte exakt hur stor medlemsavgiften blir. Det rör sig om mellan
            17 och 22 miljarder kronor. Vi vet inte riktigt ännu. Vi kan säga
            runt 20
          </note>
          <note>
            miljarder kronor. Till detta kommer minskade skatteintäkter,
            sänkt momsnivå och sänkning av punktskatter på alkohol och tobak.
          </note>
          <note>
            Riksrevisionsverket gjorde för några år sedan en beräkning av
            vad detta skulle innebära. Man talade om mellan 30 och 40 miljarder
            kronor minus i statskassan, minskade skatteintäkter alltså. Om
            vi till detta lägger en medlemsavgift på runt 20
          </note>
          <note>
            miljarder kronor minskar kronorna i statskassan med runt 50 miljarder.
            Det är väldigt mycket pengar.
          </note>
          <note>
            Även medlemsavgiften, om den nu blir på 17
          </note>
          <note>
            miljarder netto eller runt 20, är faktiskt mycket pengar. Man
            kan ställa den i relation till vad andra saker i statsbudgeten
            kostar. För 1994 kostar föräldraförsäkringen 20,7 miljarder kronor,
            sjukförsäkringen går på 19,7 miljarder, barnbidraget 16,8 miljarder,
            socialbidragen 15,1
          </note>
          <note>
            miljarder och bostadsbidragen 8,4 miljarder. Detta ger en liten
            uppfattning om hur mycket pengar det rör sig om.
          </note>
          <note>
            I den här situationen har vi en regering som har mage att lägga
            fram en budget den 10 januari 1994
          </note>
          <note>
            där man inte redovisar en enda krona för medlemsavgiften. Det
            är en regering som samtidigt har den högsta förhoppningen om att
            Sverige skall bli medlem från den 1 januari 1995. Budgeten som
            lades fram den 10 januari 1994 sträcker sig över halva året 1994
            och halva året 1995.
          </note>
          <note>
            Medlemsavgiften är inte redovisad. Det är mycket märkligt, tycker
            jag.
          </note>
          <note>
            Nu vet jag att Anne Wibble försöker förhandla om att vi inte
            skall behöva betala någon avgift alls det första året. Men om
            det blir så vet vi ju inte. Jag förstår inte att det inte ens
            i någon brödtext finns något som säger att det är möjligt att
            de här siffrorna inte stämmer, eftersom ett medlemskap faktiskt
            kommer att kosta pengar.
          </note>
          <note>
            Den fråga som jag tycker är mycket berättigad att ställa är naturligtvis:
            Var skall de 20 miljarderna eller på sikt de 50 miljarderna tas?
            Det går inte att bara hänvisa till dynamiska effekter. Jag var
            på en debatt i går där jag fick höra precis samma sak: Men meningen
            med medlemskapet är ju en ökad tillväxt och ett ökat välstånd.
            Meningen ja -- men om det inte blir så, om det blir minus? Så
            har det sett ut på den inre marknadens område och i de europeiska
            medlemsländerna hittills. Om det blir minus i vartenda medlemslands
            statskassa och om arbetslösheten ökar, vad skall vi göra då? Var
            skall vi ta pengarna?
          </note>
          <note>
            Jag är mycket orolig för att det blir ytterligare minskade offentliga
            utgifter. I klartext blir det mindre statsfinansierad barnomsorg,
            äldreomsorg, föräldraförsäkring, sjukförsäkring och pensioner.
          </note>
          <note>
            Där kommer pengarna att tas. Det är inte särskilt lyckat.
          </note>
          <note type="speaker">
            Anf. 19 INES UUSMANN (s):
          </note>
          <note>
            Fru talman! Som socialdemokrat och positiv till ett svenskt medlemskap
            i EU tycker jag att det är viktigt att slå fast några saker även
            i den här typen av debatt. Jag tycker att man bör fråga sig om
            vi anser att det är viktigt att vara med i ett samarbete som faktiskt
            existerar mellan våra grannländer.
          </note>
          <note>
            Vi har problem i Sverige. Våra problem har vi gemensamt med våra
            grannar i Europa. Det handlar om arbetslöshet, det handlar om
            miljöproblem och om budgetunderskott. De här problemen kräver
            gemensamma lösningar. Men vi har olika syn på vilka lösningarna
            är beroende på vilken ideologi vi företräder. De medel eller verktyg
            som finns menar jag att det är viktigt att vi tar till vara. Om
            man inte tar till vara de medel som existerar i dag, måste man
            hitta nya medel. Då måste man allvarligt fundera över vilka dessa
            i så fall skulle vara.
          </note>
          <note>
            Såvitt jag förstår förekommer den debatten ganska sällan, även
            bland dem som tycker att vi skall säga nej till ett medlemskap.
          </note>
          <note>
            Det har hävdats här i dag att den svenska ekonomin skulle urholkas.
            Vi skulle betala medlemsavgift och dessutom skulle vi betala mellan
            50 och upp till 130
          </note>
          <note>
            miljarder ytterligare sägs det ibland för att få vara med i denna
            exklusiva klubb.
          </note>
          <note>
            Det här är som jag ser det obelagda påståenden.
          </note>
          <note>
            Enstaka personer, men också grupper, har hävdat att om Sverige
            blir medlem i EU kommer alkoholkonsumtionen att öka. Det hörde
            jag häromdagen. Det skulle i sin tur göra att sjukvårdskostnaderna
            ökar och att vi därigenom får ett sämre budgetläge. Detta är hypoteser
            som det är mycket svårt att belägga. Jag tycker faktiskt att vi
            måste ta dem för hypoteser.
          </note>
          <note>
            Vi måste nämligen välja väg nu. Vilken roll skall vi spela i
            Europa? Skall vi vara med och aktivt påverka den ekonomiska och
            politiska utvecklingen? Eller skall vi stå vid sidan av och anpassa
            oss till utvecklingen runt omkring oss?
          </note>
          <note>
            Vi kan inte vrida klockan tillbaka och stänga gränserna för det
            samarbete som ändå finns utan att detta i så fall får allvarliga
            återverkningar på vår och våra grannars välfärd.
          </note>
          <note>
            EES-avtalet är inte tillräckligt. Det ger oss inte ett politiskt
            inflytande. Det ger tillträde till den västeuropeiska marknaden,
            och det är i och för sig bra. Men avtalet ger oss inte något politiskt
            inflytande. Det ger oss heller inte något inflytande på miljöpolitiken
            eller i fredsfrågorna, som tidigare diskuterats.
          </note>
          <note>
            Att man inte skall föregripa förhandlingsresultat vet jag, inte
            minst som jag varit facklig förhandlare.
          </note>
          <note>
            Men jag tycker ändå att det kan konstateras att miljöresultatet
            från december var oerhört positivt, också betraktat i ett socialdemokratiskt
            perspektiv.
          </note>
          <note>
            När det gäller de krav som vi ställt på förhandlingarna är resultatet
            mycket bra. Det måste jag i rättvisans namn säga.
          </note>
          <note>
            EU är inte perfekt -- det skall alla veta. Jag skall citera vad
            Hjalmar Branting sade 1920 inför diskussionen om ett svenskt medlemskap
            i
          </note>
          <note>
            Nationernas förbund:
          </note>
          <note>
            ''Skulle vi nu då draga oss tillbaka, skulle vi vägra i vändningen,
            skulle vi säga, att därför att det och det icke är såsom vi helst
            skulle önskat -- men det kan bli bättre ifall vi arbeta gemensamt
            i den riktningen! -- så ämna vi nu tveka, vi ställa oss utanför,
            vi kunna icke gå med i förbundet? Nej, en sådan politik måste
            jag säga är hopplöshetens eller lättsinnets -- jag kan för min
            del varken gilla det ena eller andra.''
          </note>
          <note>
            Detta sades alltså av Hjalmar Branting 1920, men jag tycker att
            det gäller även 1994.
          </note>
          <note>
            Anf. 20 Statsrådet ULF DINKELSPIEL
          </note>
          <note>
            (m):
          </note>
          <note>
            Fru talman! Först några kommentarer med anledning av de olika
            inläggen och de olika frågor som här har ställts.
          </note>
          <note>
            För det första vänder jag mig till Hans Göran
          </note>
          <note>
            Franck, som säger att vi inte har fått några danska särregler
            eller undantag. Nej, Hans Göran Franck, vi har fått svenska särregler
            och undantag. Vi har formulerat ett stort antal svenska förhandlingskrav
            som är bestämda utifrån svenska intressen -- inte utifrån danska,
            norska, tyska eller franska intressen. Det är Sveriges intressen
            som vi i våra förhandlingar skall tillvarata. Det är mot de förhandlingskrav
            som vi har framfört som vi sedan skall avläsa förhandlingsresultatet.
          </note>
          <note>
            Alla överenskommelser som vi träffar kommer att vara tillämpliga
            för Sverige för att tillgodose våra intressen. De är alltså inte
            tillämpliga för
          </note>
          <note>
            Danmark -- lika litet som Danmarks är tillämpliga för oss. Däremot
            gäller såväl i Danmarks som i
          </note>
          <note>
            Sveriges fall att när det är fråga om tolkningar av
          </note>
          <note>
            EG:s bestämmelser -- sådana är det fråga om i en del fall i Sveriges
            överenskommelser och i en del fall när det gäller Danmarks överenskommelser
            --
          </note>
          <note>
            är de naturligtvis också tillämpliga på andra länder och inte
            alls betydelselösa. Det gäller exempelvis frågan om unionsmedborgarskap
            liksom försvarspolitiken och en del som sägs där i den danska
            överenskommelsen.
          </note>
          <note>
            För det andra gäller det remissbehandlingen. Hela resultatet
            av förhandlingarna -- alltså alla delar, med allt bakgrundsmaterial
            tillgängligt -- kommer att remitteras. Vem som helst har rätt
            att yttra sig över vilken del som helst av avtalet. Man kan då
            använda sig av konsekvensutredningarna, av nejsidans material
            eller av vilket material som helst.
          </note>
          <note>
            Man kan använda sig av alla typer av expertutredningar. Det finns
            enormt många på det här området. Allt detta kan man använda sig
            av för att bilda sig en egen uppfattning om avtalet och om de
            villkor som vi har förhandlat fram. Detta kan speglas i remissopinionen.
            Jag kan försäkra att remissopinionen och de remissyttranden som
            är tillgängliga också kommer att speglas i den proposition som
            i sinom tid föreläggs riksdagen.
          </note>
          <note>
            Här finns alltså alla möjligheter för remissinstanserna att uttrycka
            sina åsikter.
          </note>
          <note>
            Remissbehandlingen är en naturlig del av förberedelsen inför
            den proposition som kommer att presenteras. Den departementspromemoria
            som vi skall låta cirkulera så snart förhandlingarna är klara
            kommer att ge möjligheter när det gäller att avge just de yttranden
            som Hans Göran Franck önskar.
          </note>
          <note>
            Vidare frågar Hans Göran Franck: Är EES-avtalet ingenting värt?
            Jo, det är det visst! Hans Göran
          </note>
          <note>
            Franck är inte omedveten om att jag själv har förhandlat fram
            detta avtal under en socialdemokratisk ledning. Jag är stolt över
            det avtalet och tycker att det är ett bra steg i riktning mot
            ett närmare samarbete med EG. Att det sedan på flera punkter är
            otillräckligt -- där håller jag med
          </note>
          <note>
            Ines Uusmann -- är något som icke förtar intrycket av och inte
            påverkar min bestämda uppfattning att
          </note>
          <note>
            EES-avtalet är ett bra steg i rätt riktning. När delar av nej-sidan
            vill riva upp EES-avtalet menar jag att det innebär ännu ett grundskott
            mot den svenska ekonomin.
          </note>
          <note>
            Jag vet faktiskt än i denna dag inte var Gudrun
          </note>
          <note>
            Schyman och Vänsterpartiet står i den här frågan.
          </note>
          <note>
            Ni motarbetade EES-avtalet hela tiden arbetet pågick. Sedan har
            ni svävat på målet. Ibland har ni sagt: Ja, vi kan behålla avtalet
            någon tid. Under tiden skall det ses över.
          </note>
          <note>
            Men sedan har Gudrun Schyman i en intervju sagt att avtalet skall
            rivas upp -- i varje fall sade hon någonting i den riktningen.
            Jag ställer då frågan:
          </note>
          <note>
            Vad är Gudrun Schymans uppfattning, och vad är
          </note>
          <note>
            Vänsterpartiets uppfattning i den här frågan? Jag undrar alltså:
            Skall EES-avtalet bestå, eller skall det inte bestå?
          </note>
          <note>
            Sedan till frågan om hur allt det här skall finansieras. Vad
            Gudrun Schyman säger är riktigt.
          </note>
          <note>
            Det grundas på de uppgifter som vi har givit, nämligen att bruttokostnaden
            är ca 20 miljarder kronor. Vi får se vad slutsumman blir. Men
            bruttokostnaden kommer att vara ungefär nämnda belopp.
          </note>
          <note>
            Vi kommer att få ett återflöde om i storleksordningen 10 miljarder
            kronor, alltså ungefär hälften av utgifterna. Det här är en förhandlingsfråga.
            Vi kommer att kunna bedöma detta bättre när förhandlingarna avslutats.
            Exakt vet man inte hur det blir. Det beror ju på hur duktiga våra
            forskare, våra utbildningsansvariga, våra studenter osv. är när
            det gäller att komma i åtnjutande av de möjligheter till EU-finansiering
            som avtalet öppnar. Vad som återstår är en summa om 10 miljarder
            kronor.
          </note>
          <note>
            Det finns många omedelbara fördelar med ett medlemskap, vilka
            ligger utanför de direkta kostnaderna. Minskningen av kostnaderna
            beträffande gränskontroller uppskattas i en utredning till 5 miljarder
            kronor. Om vi åstadkommer en sänkning av räntan med 1 %
          </note>
          <note>
            svarar det mot 7 miljarder kronor årligen redan från det första
            året. Därmed skulle praktiskt taget allt vara finansierat redan
            det första året.
          </note>
          <note>
            Till detta skall de dynamiska effekterna läggas, och de är avgörande.
            1 % ökning av bruttonationalprodukten motsvarar 15 miljarder kronor.
            Sedan kan man diskutera hur mycket snabbare, med hur många procent,
            den svenska ekonomin växer under låt oss säga en fem- eller tioårsperiod.
          </note>
          <note>
            Gudrun Schyman frågar vad som händer med finansieringen om det
            inte blir så bra. Men jag frågar Gudrun Schyman: Hur skall vi
            finansiera föräldraförsäkring, pensioner, barnomsorg osv. när
            det gäller de sociala trygghetssystemen i en stagnerande ekonomi
            -- det är ju vad vi har haft?
          </note>
          <note type="speaker">
            Anf. 21 GUDRUN SCHYMAN (v):
          </note>
          <note>
            Fru talman! Om Ulf Dinkelspiel vill veta hur
          </note>
          <note>
            Vänsterpartiet har tänkt finansiera en bibehållen nivå i föräldraförsäkringen,
            en återställning av akassan och en höjning av pensionen för de
            sämst ställda pensionärerna kan han läsa vår ekonomiska motion.
            Där har vi finansierat sådana åtgärder fullt ut.
          </note>
          <note>
            När det gäller EES-avtalet skall jag gärna ge ett svar. Vi motsatte
            oss EES-avtalet därför att det finns uppenbara svagheter i detta
            avtal. Det finns demokratiska underskott, som det heter, i EES-
          </note>
          <note>
            avtalet. Sverige har ju inte möjlighet att självständigt stifta
            egna lagar om dessa strider mot de lagar och regler som finns
            inom den inre marknaden i vissa delar.
          </note>
          <note>
            I dag har vi EES-avtalet. Det är i dag grunden för det samarbete
            som vi har med den europeiska unionen. Vi tycker fortfarande att
            delar av avtalet är dåliga, och vi kommer att verka för att kritiken
            i det avseendet förs fram och för att avtalet i de delarna kan
            omförhandlas. Det är vår position. Det som är dåligt skall vi
            alltså försöka göra bättre.
          </note>
          <note>
            Avtalet existerar således, och det är utifrån den grunden som
            vi skall arbeta när vi fortsätter vårt samarbete med den europeiska
            unionen efter ett nej i folkomröstningen. Det är vår inställning
            i detta sammanhang.
          </note>
          <note>
            Jag tycker inte att det finns någon faktiskt grund för resonemanget
            om ekonomin -- om att det blir dynamiska effekter. Det rör sig
            om påståenden, om ett tyckande och om förhoppningar. Det finns
            inga fakta i målet som kan styrka detta. Därför tycker jag att
            man skall vara ärlig och säga att vi utifrån de olika siffrorna
            inte kan säga hur det blir men att vi kan ha en förhoppning om
            hur det blir.
          </note>
          <note>
            De flesta ekonomer, Ulf Dinkelspiel, är faktiskt överens om att
            det som gäller ekonomin är tillgodosett genom EES-avtalet. Det
            blir inte något ytterligare när det gäller det ekonomiska utfallet
            vid ett medlemskap. Vad vi gör är ju att vi går in i en ekonomisk
            och monetär union. Vi träder in i något som har en gemensam valuta
            och en gemensam centralbank. Vi deltar i utformningen av en ekonomi
            där vi själva inte har handlingsutrymme och inte heller själva
            kan bestämma i den omfattning som vi i dag kan göra.
          </note>
          <note>
            Skillnaden mellan EES-avtalet och ett medlemskap är alltså att
            vi frånsäger oss beslutanderätten i mycket större och viktigare
            frågor än vad EES-
          </note>
          <note>
            avtalet rör. Det gäller då den ekonomiska politiken, målet för
            den ekonomiska politiken samt hela utrikes-, säkerhets- och försvarspolitiken.
          </note>
          <note>
            Detta är väldigt mycket mera än det som innefattas i EES-avtalet.
          </note>
          <note>
            Jag har ännu inte fått några svar. Var skall alltså pengarna
            tas? Ulf Dinkelspiel har inte svarat på den frågan, utan det hänvisas
            till dynamiska effekter.
          </note>
          <note>
            Vidare talas det om förhoppningen att det här skall leda oss
            in i en situation med ökad tillväxt. Jag tvivlar mycket starkt
            på detta.
          </note>
          <note type="speaker">
            Anf. 22 HANS GÖRAN FRANCK (s):
          </note>
          <note>
            Fru talman! Det låter bra när Ulf Dinkelspiel talar om att vi
            skall tillgodose svenska intressen. Men det är inte det som är
            poängen i denna diskussion.
          </note>
          <note>
            Är det så att vi skall få bindande undantag för att tillgodose
            svenska intressen? Däri ligger poängen.
          </note>
          <note>
            På den punkten kan Ulf Dinkelspiel inte ge oss belägg för att
            vi får de bindande undantag som kan gälla inför Europadomstolen.
            Jag tycker att Ulf
          </note>
          <note>
            Dinkelspiel, som ju har talat om
          </note>
          <note>
            Europadomstolens betydelse i det här fallet, borde kunna klara
            ut att det i detta avseende finns ett problem och en svaghet.
            Det går inte att bara säga att vi inte skulle ha intressen liknande
            Danmarks.
          </note>
          <note>
            Vi har i högsta grad intresse av att få igenom undantag när det
            gäller försvarsfrågan, valutaunionen, EU-medlemskapet och offentlighetsprincipen.
          </note>
          <note>
            Dessutom finns det naturligtvis också mycket specifika svenska
            intressen. På den punkten förefaller Sverige komma till korta
            när det gäller de viktiga Norrlandsintressena.
          </note>
          <note>
            Vad är då alternativet här? Ja, alternativet är helt enkelt att
            hela Maastrichtavtalet har gått alldeles för långt. Det borde
            omförhandlas. Ju större opinionen mot Maastrichtavtalet är, desto
            större förutsättningar finns det i sammanhanget. Då skulle man
            komma in på en mycket mera fruktbar linje. Det handlar då om att
            få ett europeiskt samarbete i nivå med behoven -- ett samarbete
            som skulle kunna bli ett allomfattande europeiskt samarbete.
          </note>
          <note>
            När det gäller det som Ulf Dinkelspiel har sagt om remissbehandlingen
            vill jag bara säga att jag mycket väl vet att det finns en rad
            möjligheter att ge sin åsikt till känna. Det skall vi också göra
            -- och många kommer göra det. Ändå tycker jag att det är en svaghet
            att det inte blev en ordinarie, sedvanlig och allsidig remissomgång
            här. Jag vidhåller alltså mitt krav på denna punkt och menar att
            regeringen bör ompröva detta.
          </note>
          <note>
            När det gäller frågan om finansieringen är Ulf
          </note>
          <note>
            Dinkelspiel oss svaret skyldig. Han talar om ett visst återflöde.
            Men en del av detta återflöde går ju inte till statskassan, utan
            det går till företagen.
          </note>
          <note>
            Erkänn, Ulf Dinkelspiel, att det är ett ekonomiskt problem! Hur
            skall då detta lösas? Den frågan kan
          </note>
          <note>
            Ulf Dinkelspiel kanske inte svara på i dag, men jag tycker att
            vi borde kunna få en annan typ av svar.
          </note>
          <note type="speaker">
            Anf. 23 INES UUSMANN (s):
          </note>
          <note>
            Fru talman! Det finns vissa ord som man inte bör använda, det
            har vi lärt oss. Dynamiska effekter är ett sådant uttryck som
            inte har en så bra klang efter det som hände med skattereformen.
            Men vad är då dynamiska effekter egentligen? Jag skulle vilja
            uttrycka det så här, och jag undrar om statsrådet ställer upp
            på den förklaringen: Vi bör fråga oss hur vi bäst bekämpar vår
            kris. Gör vi det ensamma eller skall vi göra det tillsammans med
            andra? Svenska företag har under de senaste åren satsat i investeringar
            som har gett 250 000 nya jobb utomlands. Samtidigt har samma svenska
            företag minskat antalet jobb i Sverige med 70 000.
          </note>
          <note>
            Detsamma gäller när utländska företag väljer var de skall investera.
            De investerar inte i Sverige för att skapa nya jobb. De köper
            upp. I och med deprecieringen är det väldigt billigt att köpa
            upp svenska företag -- det är rent av rea på dem just nu.
          </note>
          <note>
            Men det leder inte till att sysselsättningen i Sverige ökar,
            utan den framtida sysselsättningen finns inom den inre marknaden,
            och integrationen förstärker denna utveckling.
          </note>
          <note>
            Även om vi tycker att det är viktigt -- och det tycker jag som
            socialdemokrat att det är -- att föra kampen för full sysselsättning,
            kan vi inte göra det enbart i
          </note>
          <note>
            Sverige. Vi kan inte heller föra kampen för arbetsrätt, det goda
            arbetet och den goda arbetsmiljön enbart i Sverige. Det kan vi
            bara göra tillsammans med andra likasinnade länder i ett större
            område i Europa.
          </note>
          <note>
            Vårt ekonomiska problem i Sverige grundar sig framför allt på
            den höga arbetslösheten. Det är det absolut största problemet
            som vi har.
          </note>
          <note>
            Arbetslösheten leder till att statens finanser gröps ur, och
            det blir allt svårare att få bra lån. Detta är grunden till att
            också vår välfärdsbas gröps ur.
          </note>
          <note>
            Genom ett medlemskap kan vi få möjlighet att försvara den ekonomiska
            basen. Då kan vi också få behålla välfärdssystemen och en stor
            offentlig sektor.
          </note>
          <note>
            Det handlar också om politik och ideologi; hur vi vill utforma
            framtiden. Ett medlemskap handlar om de möjligheter som vi bör
            ta till vara.
          </note>
          <note>
            Anf. 24 Statsrådet ULF DINKELSPIEL
          </note>
          <note>
            (m):
          </note>
          <note>
            Fru talman! Jag vill först till Hans Göran Franck säga att jag
            inte förstår hur han med sin juridiska bakgrund och skolning inte
            kan undgå att göra en distinktion mellan bindande överenskommelser
            och det förhållandet att en överenskommelse kan prövas i domstol.
            Vi har utverkat ett antal överenskommelser som läggs fast i fördraget.
          </note>
          <note>
            Dessa är bindande för parterna. En annan sak är att de liksom
            alla andra regler och överenskommelser kan tolkas i domstolen.
            Men, Hans Göran Franck, en bindande överenskommelse som har ingåtts
            mellan två parter och som vid fall av olika tolkning kan gå till
            skiljedom, är inte det en bindande överenskommelse? I annat fall
            har vi helt olika syn på vad som binder parterna. Vi har uppnått
            överenskommelser med EG som läggs fast i fördraget, och i sista
            hand kan de prövas i domstolen. Men det kan också gälla väldigt
            många andra överenskommelser som är av bindande karaktär. Däri
            ligger ett skydd för parterna, att de kan få sin rätt prövad i
            högre instans.
          </note>
          <note>
            Hans Göran Franck sade att Norrlandsintressena inte kommer att
            tillgodoses. Jag skall inte här spekulera, och jag medger att
            detta -- som många andra frågor -- är en besvärlig förhandlingsfråga.
          </note>
          <note>
            Men varför vara så säker, Hans Göran Franck?
          </note>
          <note>
            Sedan sade Hans Göran Franck att han skulle vilja se delar av
            Maastrichtavtalet omförhandlade.
          </note>
          <note>
            Detta kan väl också gälla andra regler. Jag är den förste att
            säga att jag inte tycker att allting i EU är bra. Det finns mycket
            som jag skulle vilja ändra på.
          </note>
          <note>
            Men jag ställer frågan: Hur påverkar vi bäst? Hur kan vi enklast
            påverka och förändra dessa regler?
          </note>
          <note>
            Hur har Sverige -- kanske tillsammans med likasinnade länder,
            inte minst övriga nordiska länder -- bäst möjligheter att påverka
            utvecklingen? Är det genom att stå utanför eller genom att vara
            med och påverka och forma det framtida Europa, i ett EU som i
            dag omfattar nio av tio västeuropéer och till vilket allt fler
            länder i
          </note>
          <note>
            Central- och Västeuropa närmar sig? Det tycker jag är grundfrågan.
            Skall vi vara med och påverka, eller skall vi stå utanför och
            hacka på EU, för det är väl det som är alternativet?
          </note>
          <note>
            Fru talman! Jag skall ärligt säga att jag nästan blir rörd när
            jag hör Gudrun Schyman försvara EES-
          </note>
          <note>
            avtalet, det EES-avtal som hon gång på gång här i talarstolen,
            på gator och torg och i debatter med mig ju har angripit. Detta
            avtal står hon och försvarar och säger att det är så bra jämfört
            med medlemskap. Det har sådana förtjänster, säger hon, så varför
            behöver vi gå vidare mot medlemskap? En dag kanske Gudrun Schyman
            står här och försvarar medlemskap.
          </note>
          <note>
            Jag blir inte riktigt klok på vad Gudrun Schyman sedan säger
            om EES-avtalet. Hon vill ha en omförhandling eller en översyn.
            Ja, det kommer ständigt att förändras och byggas ut, om vi arbetar
            vidare på detta. Tidigare var det ju så, att Gudrun
          </note>
          <note>
            Schyman och hennes parti motarbetade det avtalet.
          </note>
          <note>
            Det skulle rivas upp, och många medel användes för att förhindra
            detta avtal. Nu säger Gudrun
          </note>
          <note>
            Schyman att EES-avtalet existerar. Ja, det väl jag också, men
            frågan är: Tänker Vänsterpartiet se till att avtalet fortsätter
            att existera, eller tänker
          </note>
          <note>
            Vänsterpartiet arbeta för att det skall upphöra? Jag tolkar det
            närmast så, att det är fråga om en översyn, men ett klargörande
            på den punkten vore önskvärt.
          </note>
          <note>
            Gudrun Schyman sade att hon inte fick svar på frågan hur det
            hela skall finansieras. Jag uttryckte mig mycket precist. Jag
            talade om de 20 och 10 och om möjligheterna till en omedelbar
            finansiering, t.ex. i form av sänkta räntor -- 1 % motsvarar 7
          </note>
          <note>
            miljarder -- samt genom minskade kostnader för gränskontroller
            och liknande. Sedan använde jag det olyckliga -- jag erkänner
            det, Ines Uusmann --
          </note>
          <note>
            uttrycket dynamiska effekter. Det är bättre att precisera sig,
            och jag delar den uppfattningen. Det är fråga om att locka till
            sig ökade investeringar, att öka Sveriges konkurrenskraft och
            på så sätt förbättra tilväxten. Som exempel angav jag att 1 %
          </note>
          <note>
            ökad tillväxt ger 15 miljarder kronor.
          </note>
          <note>
            På min fråga om hur vi skall finansiera sjukförsäkring, föräldraförsäkring
            och barnomsorg svarar Gudrun Schyman: Gå och läs vår motion!
          </note>
          <note>
            Det kan vara bra att ge konkreta svar här också på de frågor
            som jag ställer. Den fråga som inställer sig är: Hur skall vi
            klara detta, om vi har en stagnerande och svagare ekonomi? Även
            om ekonomerna har olika uppfattningar om vad ett
          </note>
          <note>
            EU-medlemskap betyder kvantitativt, är det mycket få ekonomer
            som har någon annan uppfattning än att ett EU-medlemskap kommer
            att bidra till ökad tillväxt och att det kommer att kosta om vi
            står utanför. Och det vill jag säga: De ekonomiska modeller som
            Gudrun Schyman och hennes partifränder har förordat har ju prövats
            på många håll i Central- och Östeuropa. Dessa modeller har inte
            bara lett till stagnation, utan de har lett till ekonomisk tillbakagång.
            Då undergrävs hela det sociala trygghetssystemet. Det är faran
            med att stå utanför.
          </note>
          <note type="speaker">
            Anf. 25 HANS GÖRAN FRANCK (s):
          </note>
          <note>
            Fru talman! Det är självklart -- och det behöver ju inte ens
            sägas -- att i den mån som man vid förhandlingarna kan uppnå överenskommelser
            är dessa juridiskt bindande. Men det skall alltså vara fråga om
            en ordentlig överenskommelse, som är skriftligen bekräftad och
            där det klart framgår vad överenskommelsen innebär.
          </note>
          <note>
            När jag på nytt läser Ulf Dinkelspiels svar finner jag att det
            finns väldigt litet av bindande överenskommelser som Ulf Dinkelspiel
            hittills kunnat redovisa. Det är egentligen bara på en enda punkt
            och det gäller snuset, vilket tidigare har nämnts, som Ulf Dinkelspiel
            kan tala om resultat.
          </note>
          <note>
            Vidare är det vissa bestämmelser som bara gäller under en viss
            övergångsperiod. Kvar står de problem som jag har berört i min
            interpellation.
          </note>
          <note>
            Det blir nu till sist svenska folket som får ta ställning till
            om man verkligen är nöjd med resultatet. Om hittillsvarande resultat
            inte blir bättre finns det i dagens läge inga möjligheter att
            rekommendera en svensk anslutning.
          </note>
          <note>
            Vad gäller frågan om finansieringen går diskussionen nu bara
            runt runt. Sanningen är väl helt enkelt att Ulf Dinkelspiel i
            dag inte konkret kan redogöra för finansieringen. Vi får väl avvakta
            regeringens förslag. Svårigheterna är självfallet mycket stora.
            Det är väl närmast finansministern som bör kunna svara på frågorna.
            Hon har ju deltagit i en debatt här men kunde vid det tillfället
            inte besvara dem. Vi kan inte säga mer än att vi får avvakta.
          </note>
          <note>
            Jag vill markera att det är ytterligt viktigt att de båda sidorna
            i folkomröstningen får likvärdiga resurser. Ingenting är viktigare
            än ett rättvist utslag från svenska folket. Det förutsätter att
            det blir så likvärdiga möjligheter som det går att uppnå. Vi vet
            redan att ja-sidan har en överlägsenhet på grund av att stora
            företag m.m. står bakom ja-sidan. Här har regeringen ett ansvar
            för att det blir en schyst folkomröstning.
          </note>
          <note type="speaker">
            Anf. 26 GUDRUN SCHYMAN (v):
          </note>
          <note>
            Fru talman! Eftersom detta är min sista replik vill jag passa
            på att säga att för mig och, som jag tror, för stora delar av
            den svenska befolkningen är inte samarbete med Europeiska unionens
            medlemsländer liktydigt med medlemskap i
          </note>
          <note>
            Europeiska unionen.
          </note>
          <note>
            Sverige samarbetar i dag med den europeiska unionen, dess institutioner
            och medlemsländer i en rad olika frågor, t.ex. forskning, utbildning,
            handikappfrågor och en massa andra frågor. Det skall vi naturligtvis
            fortsätta att göra. Och det kan vi göra, även om vi inte är medlemmar.
            Det är befängt att påstå att allt samarbete mellan Sverige och
            Europeiska unionen skulle upphöra om vi sade nej till ett medlemskap.
            Det gör det naturligtvis inte. Handelssamarbetet t.ex. skulle
            då fortsätta med EES-avtalet som grund.
          </note>
          <note>
            Vi sade nej till EES-avtalet, därför att det har uppenbara brister.
            Det är, som bl.a. Dagens
          </note>
          <note>
            Nyheters ledarsida mycket riktigt uttryckte det, ett lydstatsavtal.
            Vi tyckte att bristerna och nackdelarna övervägde fördelarna.
            Därför sade vi nej.
          </note>
          <note>
            Nu finns avtalet. Vi i Vänsterpartiet får ju rätta oss efter
            majoritetens uppfattning, men vi kommer att fortsätta att ihärdigt
            kritisera de svagheter som finns, lyfta fram dem och försöka att
            få majoritet för att rätta till dem. Det är det arbete som vi
            kommer att bedriva.
          </note>
          <note>
            Vad gäller finansieringen av medlemskapet håller jag med Hans
            Göran Franck om att vi inte får några svar. Att det blir en kostnad
            på 20 miljarder och att vi sedan får tillbaka 10 miljarder är
            inte sant. Ulf
          </note>
          <note>
            Dinkelspiel vet att delar av det som vi får tillbaka inte går
            tillbaka till statskassan utan direkt till vissa företag och jordbruk.
            Statskassans minus blir faktiskt ganska stort.
          </note>
          <note>
            Till detta kommer skatteharmoniseringen som inte är ett påfund
            av nej-sidan, utan den bygger på
          </note>
          <note>
            Riksrevisionsverkets egna uträkningar. Det man säger sig vilja
            finansiera detta med är förhoppningar om en ökad ekonomisk tillväxt.
            Det finns inga fakta i målet, och det går inte att få fram fakta
            i målet vare sig för den ena eller den andra sidan. Det beror
            naturligtvis på hur världsekonomin utvecklar sig, hur ekonomin
            i de olika medlemsländerna utvecklar sig osv. Det handlar om ett
            stort, komplicerat spel där det inte går att få fram några fakta.
            Vi vet vad kostnaderna blir. Men vi vet inte vad intäkterna blir.
            Därför måste man kunna kräva av en regering som säger sig vilja
            ha ett medlemskap att den redovisar åtminstone de siffror som
            man vet kommer att dyka upp.
          </note>
          <note>
            Vad gäller Vänsterpartiets syn på ekonomin tror jag att Ulf Dinkelspiel
            lever i historien. Jag skall gärna översända vår senaste ekonomiska
            motion som av Finansdepartementet har fått ett mycket högt betyg.
            Det som skiljer oss från andra är att vi tycker att människor
            som tjänar mycket pengar skall vara med och betala mer och att
            människor som tjänar mindre pengar skall vara tillförsäkrade ett
            drägligt liv.
          </note>
          <note type="speaker">
            Anf. 27 BIRGITTA HAMBRAEUS (c):
          </note>
          <note>
            Fru talman! Jag vill återgå till frågan om huruvida de uppnådda
            förhandlingsresultaten är juridiskt bindande. När man hade kommit
            överens om och, såvitt jag förstår, ansåg att de båda parterna
            hade ett avtal om EES, visade det sig att EG-domstolen, som det
            hette på den tiden, kunde säga att detta avtal inte var förenligt
            med EU:s grundlagar. Min fråga är nu: Om vi uppnår ett förhandlingsresultat,
            även om det är fastställt och ordentligt nedskrivet att vi alla
            är överens om detta, vad är det då som garanterar att inte EU-domstolen
            kan säga att detta avtal inte är förenligt med EU:s grundlagar?
            Kan någon som överklagar beslutet på grund av att avtalet inte
            anses gynna de egna intressena, få rätt därför att EU-domstolen
            säger: Det avtal som ni trodde hade slutits fungerar i själva
            verket inte, därför att det strider mot grundlagarna. Det är detta
            som jag tycker är det väsentliga. Jag vill gärna ha ett svar på
            min fråga.
          </note>
          <note>
            Anf. 28 Statsrådet ULF DINKELSPIEL
          </note>
          <note>
            (m):
          </note>
          <note>
            Fru talman! På Birgitta Hambraeus fråga är svaret nej. Såvitt
            jag har förstått kan inte domstolen över huvud taget överpröva
            ett medlemskapsavtal, till skillnad från ett frihandelsavtal eller
            liknande. I
          </note>
          <note>
            denna fråga skiljer sig Birgitta Hambraeus och
          </note>
          <note>
            Hans Göran Francks meningar, som jag uppfattar det.
          </note>
          <note>
            Jag vill till Hans Göran Franck säga att jag tror att vi har
            närmat oss varandra ganska mycket. Det gläder mig. Det är möjligt
            att det hade uppstått ett missförstånd, men finns utfästelser
            fastlagda i fördraget så är de bindande, oavsett om de kan prövas
            av domstol eller inte. Det är en bra utgångspunkt. Låt oss sedan
            se vad som fastläggs i fördraget -- vi håller nu på att arbeta
            med texterna i anslutningsfördraget -- sedan kan vi återkomma
            till debatten om vad som är bindande eller inte. Jag tror att
            Hans Göran Franck kanske inte skall vara nöjd på alla punkter
            -- det vore kanske att hoppas för mycket -- men att vi skall kunna
            närma oss varandra väsentligt när resultatet och texterna föreligger.
          </note>
          <note>
            Hans Göran Franck sade att han på basis av nuvarande förhandlingsresultat
            inte kan vara nöjd.
          </note>
          <note>
            Jag hoppas -- ta Norrlandsproblematiken men också andra frågor
            som exempel -- att vi skall kunna nå sådana resultat att även
            Hans Göran Franck blir nöjd. Vår ambition är att avtalet skall
            få så bred enighet som det någonsin är möjligt. Därför lyssnar
            jag också alltid med intresse till vad Hans Göran
          </note>
          <note>
            Franck säger i de här debatterna.
          </note>
          <note>
            Gudrun Schyman upplyser om att man också utan medlemskap kan
            ha samarbete med Europeiska unionen. Tack för den upplysningen!
          </note>
          <note>
            Jag har förhandlat om EES-avtalet och om frihandelsavtalet. Det
            är fråga om ett långtgående samarbete med den europeiska unionen.
            Det har för oss varit en självklarhet att Gudrun Schyman hela
            tiden har motsatt sig hela EES-avtalet. Det är en annan sak. Men
            varje avtal som vi har -- vi har många avtal med Europeiska unionen
            -- innebär naturligtvis ett samarbete med EU. Det går väl att
            upprätthålla även utan medlemskap. Det är bara det att medlemskapet
            innebär så många fördelar att jag och många andra är övertygade
            om att detta är det bästa för Sverige.
          </note>
          <note>
            Gudrun Schyman säger att EES-avtalet är ett lydstatsavtal. Jag
            tycker att det är att ta i. Men det finns ett demokratiskt underskott
            i detta avtal. Det är en av nackdelarna, och därför förordar vi
            att vi går vidare mot medlemskap. Gudrun Schyman vill nu hålla
            fast vid detta lydtatsavtal.
          </note>
          <note type="speaker">
            Anf. 29 BIRGITTA HAMBRAEUS (c):
          </note>
          <note>
            Fru talman! Det är viktigt att Ulf Dinkelspiel nu har slagit
            fast att Sverige även utan ett medlemskap faktiskt på alla sätt
            samarbetar med EU.
          </note>
          <note>
            Jag håller långa föreläsningar om detta och räknade faktiskt
            upp de tusentals olika arbetsgrupper som vi deltar i med EFTA-länder,
            med EU och med övriga. Sverige är ju ett av världens mest internationaliserade
            länder. Sverige hör till den grupp av tio länder som har flest
            internationella samarbetsavtal. Allt tal om att vi skulle bli
            isolerade om vi valde att inte gå med i den europeiska unionen
            är ren och skär propaganda.
          </note>
          <note>
            Anledningen till att jag begärde ordet är att jag återigen ville
            säga följande. Ulf Dinkelspiel missförstår mig. Det är alltså
            inte fråga om att EU-
          </note>
          <note>
            domstolen skulle underkänna det faktum att vi har blivit medlemmar,
            dvs. att vi har fått ett avtal om medlemskap. I stället gäller
            det undantagen, särbestämmelserna. Orsaken till att vi över huvud
            taget förhandlar är ju att vi inte bara skall ''köpa''
          </note>
          <note>
            allting. Kommer alla de bestämmelser som vi har fått i samband
            med förhandlingarna att vara juridiskt giltiga och hålla vid en
            domstolsprövning om de går emot starka intressen? Detta är alltså
            poängen i mitt resonemang.
          </note>
          <note>
            Jag förstår inte varför detta missuppfattas. Det är ju klart
            att det gäller förhandlingsresultatets undantag. Hur väl överens
            vi i Sverige än är med alla EU-länder, undrar jag om det finns
            garantier för att EU-domstolen inte säger att detta strider mot
            EU:s författning.
          </note>
          <note>
            Anf. 30 Statsrådet ULF DINKELSPIEL
          </note>
          <note>
            (m):
          </note>
          <note>
            Fru talman! Varje överenskommelse kan tolkas i en domstol. De
            flesta överenskommelser är av den karaktären att de över huvud
            taget inte behöver föras till domstol för att tolkas.
          </note>
          <note>
            Jag är helt övertygad om att den helt dominerande delen av, ja,
            kanske alla, de överenskommelser som vi träffar är så klara att
            det över huvud taget aldrig blir fråga om att föra dem till domstol.
            Innan de går till domstol går de dessutom först till kommissionen,
            som i sin egenskap av rättsvårdande instans har att avge sina
            synpunkter. Då är det naturligtvis av mycket stor betydelse, milt
            uttryckt, att kommissionen i sin egenskap av rättsvårdande instans
            redan på förhand har sagt att t.ex. detta med Systembolaget enligt
            kommissionens åsikt är förenligt med EU:s lagstiftning så länge
            det inte utformas på ett diskriminatoriskt sätt.
          </note>
          <note>
            Detta innebär -- Hans Göran Franck och jag är överens på den
            punkten -- att i de delar som vi har skriftligen nedlagda överenskommelser
            är dessa bindande. Men några garantier för tolkningen av varje
            enskild del kommer vi inte att ha -- lika litet som vilket avtal
            som helst som är underställt skiljedom eller kan föras till domstol
            för tolkning.
          </note>
          <note>
            På det viset är det. Jag upprepar att detta är ett skydd för
            parterna också, därför att man därmed sist och slutligen kan få
            en opartisk tolkning. Men om det står att Systembolaget är förenligt
            med
          </note>
          <note>
            EU:s regler, varför skulle då domstolen gå emot den uppfattning
            som kommissionen företräder i egenskap av rättsvårdande instans?
            Det är i högsta grad osannolikt.
          </note>
          <note>
            När det gäller övriga frågor som har tagits upp här i debatten
            är väl finansieringsfrågan den fråga som har stått främst. Jag
            menar att det utan jämförelse främsta hotet mot våra möjligheter
            att klara av sysselsättningen, välfärden, föräldraförsäkringen,
            barnomsorgen, pensionerna osv. är just en stagnerande och tillbakagående
            ekonomi. Den risken är ojämförligt mycket större om vi står utanför
            den europeiska unionen.
          </note>
          <note>
            Om vi väljer att icke bli medlemmar av den europeiska unionen,
            dvs. om vi väljer att stå utanför ett samarbete som ger oss möjligheter
            att på likvärdiga villkor samarbeta och konkurrera med praktiskt
            taget alla andra västeuropeiska länder, blir detta det stora hotet
            mot jobben och mot välfärden. Därför skall vi sikta in oss på
            ett medlemskap i den europeiska unionen.
          </note>
          <note>
            Överläggningen var härmed avslutad.
          </note>
          <note>
            3 § Svar på interpellation 1993/94:68 om rätten till genmäle
            i massmedier
          </note>
          <note>
            Anf. 31 Statsrådet REIDUNN LAURÉN
          </note>
          <note>
            (-):
          </note>
          <note>
            Fru talman! Lennart Fridén har frågat justitieministern vilka
            åtgärder hon kan vidta för att motverka övertramp från massmediernas
            sida och samtidigt ge personer som genom dålig journalistik råkat
            illa ut bättre möjligheter till rättelse utan att detta inkräktar
            på pressfriheten. Arbetet inom regeringen är så fördelat att det
            är jag som skall besvara interpellationen.
          </note>
          <note>
            Först vill jag nämna att massmedierna i Sverige enligt min uppfattning
            håller en internationellt sett hög etisk standard. Det förekommer
            givetvis vissa -- för att använda Lennart Fridéns uttryck --
          </note>
          <note>
            övertramp, men jag anser att den självsanerande verksamheten
            inom massmedierna hitintills i huvudsak fungerat väl. Utöver den
            självsanerande verksamheten, som bygger på de s.k. pressetiska
            reglerna, finns i lag bestämmelser om straff och möjlighet till
            skadestånd för t.ex. förtal. För förtal kan den dömas som utpekar
            någon annan som brottslig eller klandervärd i sitt levnadssätt
            eller lämnar en annan uppgift som är ägnad att utsätta någon för
            andras missaktning. En sådan gärning är straffbar också när den
            begås genom att uppgifter lämnas i tidningar eller i radio eller
            TV. När det gäller juridiska personer finns regler om otillbörlig
            marknadsföring vid misskreditering från andra näringsidkares sida.
          </note>
          <note>
            Med en rätt till genmäle avses i princip en rätt för en enskild
            att i efterhand få kommentera eller bemöta en uppgift som förekommit
            i en tidning eller t.ex. i ett TV-program. Om ett bemötande avser
            endast sakuppgifter används i stället begreppet beriktigande.
            Det finns inte i dag någon i lag föreskriven rätt till genmäle.
            Det finns emellertid bestämmelser i grundlagarna som indirekt
            berör frågan. När påföljden skall bestämmas för ett tryckfrihets
            -eller ett yttrandefrihetsbrott skall särskilt beaktas om en rättelse
            på lämpligt sätt har bringats till allmänhetens kännedom. Vidare
            kan en domstol besluta att en fällande dom i ett ärekränkningsmål
            skall tas in i skriften eller programmet om den kränkte begär
            det. I lagen (1992:1356) om satellitsändningar till allmänheten,
            som trädde i kraft den 1 januari i år, finns emellertid en bestämmelse
            om rätt till beriktigande av sakuppgifter.
          </note>
          <note>
            Bestämmelser om rätt till genmäle och beriktigande finns i de
            pressetiska reglerna och i avtalen mellan staten och Sveriges
            Radio, Sveriges
          </note>
          <note>
            Television och TV 4. I dessa regler och avtal finns även bestämmelser
            om att den enskildes privatliv skall respekteras. Pressens opinionsnämnd,
            som är ett frivilligt inrättat organ, har hand om ärenden som
            rör pressens efterlevnad av de pressetiska reglerna, och Radionämnden,
            som är en myndighet, prövar bl.a. frågor som rör programbolagens
            avtal med staten. Om en enskild anser att t.ex. hans privatliv
            inte har respekterats eller att han har berövats sin rätt till
            genmäle, har han alltså möjlighet att vända sig till dessa organ.
          </note>
          <note>
            Frågan om behovet av och möjligheterna att lagreglera en rätt
            till genmäle har tagits upp vid många tillfällen. Införandet av
            en sådan rätt i grundlag eller i lag har emellertid hittills konsekvent
            avstyrkts.
          </note>
          <note>
            Rätten till genmäle diskuterades utförligt i en proposition våren
            1987 som rör ändringar i tryckfrihetsförordningen m.m. Då gjordes
            den bedömningen att frågan om genmäle och beriktigande bäst lämpade
            sig för reglering inom ramen för pressens självsanerande verksamhet.
            I
          </note>
          <note>
            propositionen (1986/87:151) anfördes att i detta ställningstagande
            låg att det var viktigt att pressens självsanerande verksamhet
            befästes och utvecklades och att pressen under ansvar brukar denna
            frihet.
          </note>
          <note>
            Med anledning av Radiolagsutredningens arbete med en översyn
            av radiolagstiftningen kan frågan om en lagreglering av en rätt
            till genmäle bli aktuell på nytt. Som Lennart Fridén säkert känner
            till, har riksdagen såväl under år 1992 som förra året behandlat
            frågor om rätt att få felaktiga uppgifter i massmedierna rättade.
            Riksdagen har då följt konstitutionsutskottets bedömning att några
            nya uttalanden från riksdagen i denna fråga inte bör göras innan
            Radiolagsutredningen har avgivit sitt slutbetänkande (jfr bet.
            1992:KU12,
          </note>
          <note>
            1993/94:KU2). Jag har samma uppfattning i saken som den riksdagen
            givit uttryck för.
          </note>
          <note>
            I den proposition från 1987 som jag nyss nämnde togs även ställning
            till frågan om en lagreglering av ett skydd för privatlivets fred.
            Bakgrunden till detta var ett betänkande från år 1980 av
          </note>
          <note>
            Integritetsskyddskommittén. I betänkandet,
          </note>
          <note>
            Privatlivets fred (SOU 1980:8), redovisades tre olika lösningar
            till hur ett utökat skydd för den enskildes privatliv skulle kunna
            genomföras. Ett förslag innebar att det i tryckfrihetsförordningen
            och i brottsbalken togs in en straffbestämmelse om brott mot privatlivets
            fred. Därmed skulle gärningen vara straffbar även om den begicks
            genom massmedia, och det skulle även finnas möjlighet att få skadestånd.
            En av ledamöterna i kommittén förordade en ordning innebärande
            att det skulle finnas en möjlighet att få skadestånd vid ett intrång
            i privatlivet även om intrånget inte var straffbart. Slutligen
            förordade en tredje linje att den nuvarande ordningen skulle stå
            fast, dvs. att frågan bäst löstes av massmedierna själva genom
            den självsanerande verksamheten. Betänkandet överlämnades till
            Yttrandefrihetsutredningen, som ansåg att man även i dessa frågor
            skulle lita på den självsanerande verksamheten.
          </note>
          <note>
            I propositionen framhölls att en stor majoritet bland remissinstanserna
            var av samma uppfattning och att det är otänkbart att inskränka
            den grundlagsskyddade tryckfriheten och yttrandefriheten utan
            att det finns någon mera allmän uppslutning bakom detta. Dåvarande
            departementschefen anförde att han givetvis även i fortsättningen
            avsåg att vara observant på hur massmedierna utnyttjade sin frihet
            på detta område
          </note>
          <note>
            (prop. 1986/87:151 s. 44 och 321). Riksdagen godtog departementschefens
            bedömning och ansåg att det inte var påkallat med några åtgärder
            från statsmakternas sida i syfte att undvika publicitetsskador
            m.m. för enskilda. Enligt riksdagen är det dock angeläget att
            regeringen noggrant följer utvecklingen och att den, om det visar
            sig nödvändigt, återkommer med förslag till åtgärder.
          </note>
          <note>
            Bl.a. mot bakgrund av den ökade internationaliseringen finns
            det skäl att vara vaksam på nya massmedieföretags förhållningssätt
            till vår etiska standard, som bl.a. kommer till uttryck i de pressetiska
            reglerna. I några andra länder i Europa, där yttrande- och informationsfriheten
            i massmedierna inte regleras på samma sätt som hos oss, finns
            det i större utsträckning bestämmelser om skydd för enskildas
            privatliv i förhållande till massmedierna. Vi skall givetvis undvika
            att göra Sverige till en fristat för mindre seriös massmedial
            verksamhet. Inom
          </note>
          <note>
            Justitiedepartementet följer vi därför dessa frågor kontinuerligt,
            och som jag tidigare nämnde, torde
          </note>
          <note>
            Radiolagsutredningen ta upp frågan om möjligheten för enskilda
            att få felaktiga uppgifter i radio- eller TV-program rättade.
          </note>
          <note type="speaker">
            Anf. 32 LENNART FRIDÉN (m):
          </note>
          <note>
            Herr talman! Först ber jag att få tacka för ett mycket omfattande
            svar från statsrådet. Vi är överens om mycket, men det finns ändå
            ett antal punkter som jag anser måste kommenteras och där jag
            vill tillföra ett antal synpunkter.
          </note>
          <note>
            Jag är medveten om att svenska medier relativt sett, jämfört
            med sina kolleger i andra länder, håller en hög etisk standard.
            Vi kan vara tacksam att vi ännu inte har medier av den typ som
            bl.a. förekommer i
          </note>
          <note>
            Tyskland och England. Men -- och det är det viktiga -- det hjälper
            inte den individ som har fått utstå påhopp som är ägnade att framkalla
            missaktning hos andra. I synnerhet som de dessutom ofta medför
            påfrestande konsekvenser för t.ex. make och barn. I ett sådant
            läge hjälper det inte att det finns regler och avtal. Då upplevs
            intrånget i den privata sfären mycket starkt.
          </note>
          <note>
            Det finns journalister som i samtal med mig, då jag pekat på
            PK:s publiceringsregler, skrattat och sagt att man inte kan arbeta
            efter dem, men att de är bra att åberopa i vissa lägen. Medvetet
            luckrar man upp gränserna och arbetar i en suddig gråzon där man,
            utan att i och för sig ha onda avsikter, i ambitionslystnad och
            omedvetenhet går så långt man kan även i den zonen. Det är då
            människor skadas.
          </note>
          <note>
            Visst finns PO och Radionämnden. Där har jag själv haft framgångar.
            Men det har inte rört sig om något personligt för mig. Vi skulle
            ju ursprungligen ha haft den här debatten i december. Då hade
            jag tänkt säga att jag själv inte hade råkat ut för något övertramp
            av betydelse. Jag kan dess värre inte ställa mig bakom den formuleringen
            längre. Vi kan inte här diskutera enskilda fall, men jag skulle
            önska att jag inte hade behövt uppleva den senaste veckan.
          </note>
          <note>
            Många orkar inte ta itu med att göra en anmälan.
          </note>
          <note>
            Man är rädd för att saken förvärras och tar ny fart vid en eventuell
            rättelse. När rättelsen kommer har det ofta gått så lång tid att
            det känns hopplöst.
          </note>
          <note>
            Det finns många som skulle vilja få rätt och inte bara ha rätt,
            men som tiger. Ett av skälen är den egendomliga situationen att
            det är motståndaren som bestämmer reglerna för meningsutbytet.
            Det känner alla till som då och då debatterat med folk inom medierna.
            På den gemensamma arenan, det ifrågavarande mediet, avgör motståndaren
            både tid och plats för genmälet, om ett sådant ens medges.
          </note>
          <note>
            En insänd begäran om rättelse kan göras om till både insändare
            och en del i en ny artikel. Ett debattinlägg kan förses med en
            kommentar som gör ont värre. För att hävda att man minsann har
            en öppen debatt smyger man in det i stympad form någonstans mellan
            sportsidorna och de orubicerade annonserna. Det finns många sätt
            att gå tillväga när man vill slippa korrigera. Man vill inte korrigera
            förrän den journalist som har skrivit artikeln är tillbaka efter
            en ledighet eller en resa. När man stöter på får man svaret att
            detta saknar aktualitet nu.
          </note>
          <note>
            Just detta att ena parten bestämmer arenans regler är den största
            svagheten i systemet. Det skulle inte accepteras inom statsrådets
            förutvarande verksamhetsområde och inte heller på t.ex. en sportarena.
          </note>
          <note>
            Den som intresserar sig för rättshistoria kan läsa ett antal
            gamla tänkeböcker från våra medeltida domstolar. Där finner man
            att mål om missfirmelse var mycket ofta förekommande. Den personliga
            äran och integriteten var kanske det värdefullaste man hade. I
            dag är det illa ställt med respekten för både ting och människor.
            På samma sätt som vårt kulturarvs oersättliga skatter blir sprejmålade
            blir också människor mentalt nerklottrade -- ingetdera är acceptabelt.
          </note>
          <note>
            Det är viktigt att vi i bl.a. debattens form, som här, motarbetar
            alla former av smädelse. Därför är det viktigt att man i de medier
            där debatten skall föras följer de goda etiska regler som finns.
            Det finns dess värre en del störande tendenser. En viktig fråga
            som bör hanteras vidare är den om övertaget för den part som i
            dag kan avgöra reglerna för debattarenan.
          </note>
          <note>
            Jag skall ta ett exempel på hur man kan resonera. I
          </note>
          <note>
            en av våra stora tidningar hittade jag en artikel av en journalist
            som försvarade sig efter ett påpekande om att han kränkt andra
            människor. Han säger: Jag kränker aldrig privatpersoner. Jag kränker
            bara offentliga personer, i synnerhet sådana som utövar någon
            sorts makt. Jag kränkte en snäll polis en gång. Men det var å
            kårens vägnar, för poliser är offentliga personer.
          </note>
          <note>
            Har man den inställningen som journalist skall man kanske ägna
            sig åt något annat och framför allt fundera över hur man skadar
            sina medmänniskor.
          </note>
          <note>
            Vi kan dess värre se att antalet anmälningar till PO
          </note>
          <note>
            och Radionämnden på senare år har ökat. Det pekar på en negativ
            tendens.
          </note>
          <note>
            Jag saknade en sak i statsrådets svar. Det är det dokument som
            Europarådet antog i höstas. Det handlar om förslag som skall leda
            fram till en gemensam etik för alla europeiska massmedier.
          </note>
          <note>
            Rekommendationen kräver bl.a. att medlemsländerna antar lagar
            som skall garantera objektivitet, mångfald och rätt till genmäle.
            Det genmälet skall inte ha formen av ett litet klipp. Jag har
            ett sådant framför mig nu. I en tidning har man påstått att en
            person bl.a. gjort sig skyldig till grovt svindleri i samband
            med företagskonkurser. Efter ett par dagar skriver man sedan att
            det inte var så.
          </note>
          <note>
            Den artikeln har ungefär samma storlek som etiketten på en tändsticksask.
          </note>
          <note>
            Den frågan kommer säkert att debatteras ytterligare i kammaren
            längre fram i år. En av folkpartikollegerna har tagit upp den.
            Genom att titta på rubrikerna i hans motion kan man konstatera
            att detta inte är bra. Vem granskar granskaren, står det bl.a.
            Han citerar också
          </note>
          <note>
            Lennart Groll som var PO under 70-talet när det gäller den aggressiva
            personjournalistiken.
          </note>
          <note>
            En sak som jag tycker är mycket väsentlig i det här sammanhanget
            är att PO har ändrat sina egna regler. Det gör det ganska svårt
            för juridiska personer, småföretagare och andra, att få rätt till
            genmäle enligt de nya stadgarna. Jag tycker inte att vi skall
            acceptera det.
          </note>
          <note>
            Anf. 33 Statsrådet REIDUNN LAURÉN
          </note>
          <note>
            (-):
          </note>
          <note>
            Herr talman! Massmedierna har en utomordentligt stor makt. En
            utomordentligt stor makt bör förenas med ett motsvarande ansvar.
          </note>
          <note>
            Som jag sade i interpellationssvaret, tycker jag ändå att våra
            medier håller en internationellt sett hög etisk standard. Den
            självsanerande verksamheten har hittills fungerat i huvudsak väl.
          </note>
          <note>
            Men det skall inte förnekas att det förekommer vissa övertramp.
            Det förekommer att offentliga personer både förnedras och skandaliseras
            på ibland mycket lösa grunder.
          </note>
          <note>
            Det är någonting som i första hand massmedierna själva bör ta
            upp. Jag har förstått att det har påbörjats en diskussion om etik
            bl.a. i
          </note>
          <note>
            Publicistklubben. Jag hoppas naturligtvis att den skall leda
            fram till det vi alla önskar, nämligen ett verkligt ansvar när
            det gäller behandlingen av personer i massmedierna -- både vanliga
            personer och personer som har offentliga uppdrag och ett offentligt
            ansvar.
          </note>
          <note>
            Frågan om lagstiftning har väckts i detta sammanhang. Det har
            skett många gånger tidigare, vilket jag nyss redovisade. Frågan
            om en lagstiftning om ett allmänt integritetsskydd har väckts
            även från andra utgångspunkter, bl.a.
          </note>
          <note>
            datalagstiftning och ADB-skydd. Jag vill inte utesluta att vi
            kommer att ta upp denna fråga igen.
          </note>
          <note>
            Det har som Lennart Fridén påpekade nu väckts motioner i frågan.
            Lennart Fridén har själv aktualiserat frågan genom denna interpellation.
          </note>
          <note>
            Detta bör över huvud taget verka som en väckarklocka för massmedierna
            att se över hur man verkligen tillämpar de pressetiska reglerna.
            De är ju i grunden bra -- om de följs.
          </note>
          <note>
            Vi kommer naturligtvis från Justitiedepartementet att noga följa
            utveckligen på området. Av intresse är också den utländska utvecklingen
            på området.
          </note>
          <note>
            Jag har förstått att man i Danmark nu har antagit en lagstiftning
            som bl.a. innebär en möjlighet till genmäle.
          </note>
          <note>
            Lennart Fridén tog upp det dokument rörande journalistik som
            har antagits av Europarådets parlamentariska församling. Det är
            i första hand inte ett bindande dokument utan mer en meningsyttring
            av ett rådgivande organ. Man kan också ställa sig frågande till
            en hel del i detta dokument. Det tyckts bl.a. förutsätta att man
            har något slags överordnat organ som kan bestämma vad som är etiskt
            riktigt och vad som är en misshaglig rapportering. Det har framförts
            från många håll att en del av de åtgärder som har föreslagits
            faktiskt skulle kunna leda till missbruk från en lagstiftare.
          </note>
          <note>
            Jag har fått uppgifter om att den svenska delegationen vid ett
            möte i Strasbourg den 28
          </note>
          <note>
            januari 1994 med den s.k. Rapportörgruppen för mänskliga rättigheter
            har framfört en kritisk inställning till förslaget och förordat
            ett avvisande svar till församlingen. Att döma av det nyligen
            genomförda mötet kommer förmodligen svaret att innebära att man
            tar avstånd från resolutionen.
          </note>
          <note>
            Det innebär naturligvtis inte att man tycker att genmäle inte
            skall förekomma. Man menar snarast att det skall kunna åstadkommas
            genom de pressetiska reglerna.
          </note>
          <note>
            Många av de medier vi talar om som utsätter t.ex.
          </note>
          <note>
            offentliga personer för en skandaliserande behandling är svåra
            att komma åt -- både med pressetiska regler och med lagregler.
            Självfallet skall man försöka. Jag utgår ifrån att massmedierna
            tar sitt ansvar i detta sammanhang och ser på frågan med största
            allvar.
          </note>
          <note type="speaker">
            Anf. 34 LENNART FRIDÉN (m):
          </note>
          <note>
            Herr talman! Statsrådet har naturligtivs rätt. Det är nästan
            en självklarhet att regler är bra om de följs, förutsatt att det
            är bra regler.
          </note>
          <note>
            När man har den inställningen till de regler som man själv har
            varit med och utarbetat att man säger att man inte kan arbeta
            efter dem börjar jag så smått fundera.
          </note>
          <note>
            Det är bra om Publicistklubben arbetar vidare med sina etiska
            normer. Men det förutsätter att man, efter att ha diskuterat färdigt
            och kanske skrivit om reglerna, också tillämpar dem.
          </note>
          <note>
            Lagstiftningen är som jag upplever det till för den svage. De
            andra klarar sig ändå. I detta sammanhang är faktiskt den som
            utsätts för ett påhopp eller övertramp i underläge. Det var det
            jag pekade på förut. Det är något konstigt att man som journalist
            både kan vara åklagare och domare och genom sitt sätt att publicera
            också den som
          </note>
          <note>
            ''verkställer'' straffet.
          </note>
          <note>
            Det talas, även från statsrådet, om självsanering.
          </note>
          <note>
            Då måste man förhoppningsvis framöver se till att man får någorlunda
            vettiga saneringsmedel. Jag har inte upplevt att man har arbetat
            på rätt sätt hos PO
          </note>
          <note>
            på många år. Jag har förhoppningen att den PO som ganska nyligen
            har tillträtt skall kunna göra något bättre av det som har varit.
          </note>
          <note>
            Det förekommer missbruk av möjligheterna att publicera olika
            saker och ting. Jag tycker att det är allvarligt att man hoppas
            att det skall vara förlåtet genom att man efter några dagar kommer
            med en liten rättelse. Det är inte säkert att det är samma människor
            som läser den tidning där rättelsen kommer in. Det är inte säkert
            att det är samma personer som lyssnar på det radioprogram där
            rättelsen kommer in.
          </note>
          <note>
            Radionämnden har ett långsamt sätt att arbeta. Vi ser ibland
            när man läser upp någonting på TV eller hör i radion att det gäller
            övertramp som gjorts av någon av redaktionerna för kanske ett
            år sedan.
          </note>
          <note>
            Det är inte på något sätt tillfredsställande. Även det måste
            kunna förändras.
          </note>
          <note>
            Jag tror att det är väldigt viktigt att man gör en sådan markering
            från statsmakternas sida oavsett om vi nu skall gå över till lagstiftning
            eller något annat. Vi är till för att skydda den svage, och i
            detta sammanhang är det den enskilda människan som är svag i förhållande
            till medierna. Vi måste på något sätt få en bättre balans på det
            området.
          </note>
          <note>
            Anf. 35 Statsrådet REIDUNN LAURÉN
          </note>
          <note>
            (-):
          </note>
          <note>
            Herr talman! Det är givet att det kan vara enstaka journalister
            som gör övertramp. Men beivrandet av övertramp måste alltid ske
            i efterhand. Oavsett om man lutar sig mot de pressetiska reglerna
            eller om vi skulle införa en lagreglering måste beriktigandet
            eller genmälet, som Lennart Fridén säger, komma i efterhand. Det
            är klart att den tid det tar innan man får in ett sådant beriktigande
            eller genmäle har betydelse.
          </note>
          <note>
            Jag tror att en lagstiftning varken gör till eller från i det
            avseendet. Det hänger på den enskilda redaktionens eller journalistens
            egen integritet och stolthet över sitt yrke att det sker på ett
            riktigt sätt.
          </note>
          <note>
            Det är detta som man skall försöka diskutera inom kåren, och
            man skall försöka se till att en sådan anda verkligen sprider
            sig.
          </note>
          <note>
            Som jag sade tidigare kommer
          </note>
          <note>
            Radiolagsutredningen med sitt betänkande inom en nära framtid.
            Vi får då anledning att se på de förslag som kommer fram där.
            Man kommer förmodligen att ta upp möjligheten för enskilda att
            få felaktiga uppgifter i radio- eller TV-program rättade. Om så
            är fallet kommer det naturligvis att få betydelse även för pressen.
            Det är en fråga vi får se på när utredningen kommer.
          </note>
          <note>
            Vi följer utvecklingen från departementet. Jag har hittills inte
            tyckt att utvecklingen har varit direkt alarmerande. Det är som
            Lennart Fridén säger: Vi har faktiskt en relativt hög standard
            -- i vart fall i jämförelse med den journalistik som bedrivs t.ex.
            i
          </note>
          <note>
            England.
          </note>
          <note type="speaker">
            Anf. 36 LENNART FRIDÉN (m):
          </note>
          <note>
            Herr talman! Jag delar som jag sade inledningsvis statsrådets
            uppfattning om det också. Statsrådet talar om yrkesstoltheten.
            Dess värre har vi på senare år sett en del fall där yrkesstoltheten
            har legat i att man har kunnat peka på att man har lyckats platta
            till ett antal medmänniskor. Det är en sak som det naturligtvis
            i första hand ankommer på medierna internt att göra någonting
            åt. Men när övertrampet väl är gjort så är skadan skedd, och den
            går egentligen aldrig att reparera.
          </note>
          <note>
            Jag tror att det är viktigt att man tvingar fram en påföljd som
            blir så kostsam att den samtidigt verkar förebyggande. Det här
            behöver inte på något sätt hämma yttrandefrihet och journalistik.
            Det är bara fråga om att använda någonting så enkelt som litet
            eftertanke ibland: Är det här verkligen någonting jag skall skriva?
            Är det så intressant att man skall sätta det överst till vänster
            på förstasidan på en tidning, när det sedan visar sig att artikeln
            längre in kanske inte innehåller någonting som är något värt?
          </note>
          <note>
            Det människor läser vid kaffekoppen på morgonen är det de ser,
            och därmed har man skadat människor.
          </note>
          <note>
            Jag kan korrigera en sak när det gäller inställningen hos de
            svenska representanterna i Europarådet. En av underkommittéerna
            har handlagt denna fråga.
          </note>
          <note>
            De jag har talat med därifrån har ställt sig bakom
          </note>
          <note>
            Europarådets dokument. Om det beror på bristande korrespondens
            mellan de olika delarna i den svenska gruppen vet jag inte, men
            faktum är att det finns de svenskar som också talar för detta.
          </note>
          <note>
            Om det fortsätter att utvecklas i en riktning som vi inte kan
            acceptera finns det inga andra steg att ta än lagstiftning. Jag
            beklagar det, men jag tycker inte att den självsanerande verksamheten
            har varit av den arten att jag kan ställa mig och applådera den.
          </note>
          <note>
            Anf. 37 Statsrådet REIDUNN LAURÉN
          </note>
          <note>
            (-):
          </note>
          <note>
            Herr talman! Jag tycker naturligtvis att det är bra att frågan
            aktualiseras, att vi har möjlighet att tala om den här i kammaren
            och att den förs ut, gärna både genom press och andra medier.
          </note>
          <note>
            Jag tror att själva det faktum att man börjar diskutera detta
            på ett allvarligt sätt kommer att få konsekvenser som verkar i
            den riktning som
          </note>
          <note>
            Lennart Fridén efterlyser.
          </note>
          <note>
            Överläggningen var härmed avslutad.
          </note>
          <note>
            4 § Svar på interpellation 1993/94:79 om EU-
          </note>
          <note>
            domstolen och offentlighetsprincipen
          </note>
          <note>
            Anf. 38 Statsrådet REIDUNN LAURÉN
          </note>
          <note>
            (-):
          </note>
          <note>
            Herr talman! Birgitta Hambraeus har i en interpellation till
            statsrådet Ulf Dinkelspiel ställt ett antal frågor om offentlighetsprincipen
            och ett
          </note>
          <note>
            EU-medlemskap. Arbetet inom regeringen är så fördelat, att det
            är jag som har hand om frågor om offentlighet och sekretess. Interpellationen
            har därför överlämnats till mig. De frågor som Birgitta
          </note>
          <note>
            Hambraeus har ställt är följande:
          </note>
          <note>
            1. iKommer vi att veta om förhandlingsresultatet med EU:s medlemsstater
            gäller innan det i sina detaljer prövats av EG-domstolen?
          </note>
          <note>
            2. iÄr EU en mellanstatlig eller överstatlig organisation?
          </note>
          <note>
            3. iÄr EU-ärenden inrikes- eller utrikesärenden?
          </note>
          <note>
            4. iGäller svensk öppenhet eller EU:s ovillkorliga tystnadsplikt
            i fråga om meddelarskyddet?
          </note>
          <note>
            5. iKan instruktioner till de statsråd som deltar i
          </note>
          <note>
            EU:s ministerråd hemligstämplas?
          </note>
          <note>
            Birgitta Hambraeus första fråga bygger på en missuppfattning.
            Frågan förutsätter nämligen att
          </note>
          <note>
            EG-domstolen skulle ha möjlighet att underkänna ett avtal om
            Sveriges anslutning till EU. Det har den inte.
          </note>
          <note>
            På denna punkt -- liksom på så många andra -- är det en skillnad
            mellan EES-avtalet och ett medlemskapsavtal. EES-avtalet är ett
            s.k.
          </note>
          <note>
            associationsavtal. Vad gäller sådana avtal kan EG-
          </note>
          <note>
            domstolen yttra sig över om ett tilltänkt avtal är förenligt
            med bestämmelserna i Romfördraget. Om domstolen finner att så
            inte är fallet måste
          </note>
          <note>
            Romfördraget ändras för att avtalet skall få ingås
          </note>
          <note>
            (art. 228 RomF). Ett medlemskapsavtal innebär i sig att Romfördraget
            ändras. T.ex. måste ju den nya medlemsstatens röstetal i rådet
            regleras.
          </note>
          <note>
            EG-domstolen har till uppgift att se till att det som sker under
            åberopande av bestämmelser i
          </note>
          <note>
            Romfördraget verkligen har stöd i dessa bestämmelser. Men när
            dessa bestämmelser skall ändras är det medlemsstaterna som har
            avgörandet i sin hand.
          </note>
          <note>
            Någon domstolsprövning av ett svenskt medlemskapsavtal gentemot
            grundfördragen kommer alltså inte att ske. Men när vi väl är medlemmar
            kommer domstolen -- precis som för övriga medlemsstater -- att
            ha till uppgift att pröva om vi håller vad vi lovat i avtalet.
          </note>
          <note>
            Övriga frågor tyder på att Birgitta Hambraeus har läst i en artikel
            i Dagens Nyheter, där några jurister som tidningen talat med pekade
            på fyra frågor, som enligt dem borde ha besvarats i regeringens
            proposition om grundlagsändringar inför ett svenskt medlemskap
            i Europeiska unionen.
          </note>
          <note>
            Birgitta Hambraeus ställer just de fyra frågorna.
          </note>
          <note>
            Frågorna är ganska enkla att besvara men tyder på att de aktuella
            juristerna inte känner till eller inte förstått vad propositionen
            handlar om.
          </note>
          <note>
            På den första frågan, om samarbetet i EU är mellanstatligt eller
            överstatligt, är svaret: både--
          </note>
          <note>
            och. Propositionen är mycket tydlig på den punkten. Där konstateras
            alltså att EU är ett i huvudsak mellanstatligt samarbete men med
            överstatliga inslag.
          </note>
          <note>
            Hur det nu förhåller sig med detta har emellertid inte någon
            större betydelse för den andra frågan.
          </note>
          <note>
            Alldeles oavsett karaktären på EU-samarbetet är nämligen dessa
            frågor ur ett svenskt perspektiv att betrakta som utrikesärenden.
            En annan sak är att detta utrikespolitiska samarbete i viss utsträckning
            kommer att gälla frågor som hittills betraktats som främst inrikespolitiska.
            Men det finns i dag knappast någon inrikespolitisk fråga där det
            internationella perspektivet saknar betydelse.
          </note>
          <note>
            När det gäller frågan om det är svenska grundlagsregler eller
            EU:s syn som gäller beträffande meddelarskyddet är svaret också
            enkelt. I Sverige gäller svensk grundlag. Den gäller däremot inte
            i Bryssel. För svenska tjänstemän som företräder Sverige gäller
            således svenska regler. För svenskar som tar anställning i EU:s
            olika organ gäller de regler som dessa organ antagit.
          </note>
          <note>
            På samma sätt är det när en svensk tar t.ex. ett FN-
          </note>
          <note>
            uppdrag. Hade regeringen ansett att ett EU-
          </note>
          <note>
            medlemskap krävde ändringar av tryckfrihetsförordningens regler
            om meddelarfrihet hade propositionen innehållit sådana förslag.
            Det gör den inte.
          </note>
          <note>
            Självklart kan instruktioner till svenska statsråd som deltar
            i EU:s ministerråd hemligstämplas.
          </note>
          <note>
            Statsråden åker dit för att förhandla, och om deras motparter
            redan vet vilka instruktioner de har, t.ex.
          </note>
          <note>
            vad de skall begära i första hand, vad de kan gå med på i utbyte
            mot något annat och vad de definitivt inte kan gå med på, kan
            man vara ganska säker på att de inte kommer hem med något för
            Sverige tillfredsställande resultat.
          </note>
          <note>
            Däremot finns det all anledning att vara öppen i fråga om vilken
            inställning Sverige driver i de olika frågor som diskuteras inom
            ramen för EU.
          </note>
          <note>
            Regeringen kommer här att visa största möjliga öppenhet. Detta
            är nödvändigt för att det skall ges underlag till en bred debatt
            kring vilka frågor vi som medlemmar skall driva i EU-samarbetet
            och vilka mål vi skall ställa upp för vårt arbete.
          </note>
          <note>
            För att en sådan debatt skall föra saken framåt får den inte
            bygga på missförstånd. Jag hoppas att jag har lyckats klara ut
            några sådana här i dag.
          </note>
          <note type="speaker">
            Anf. 39 BIRGITTA HAMBRAEUS (c):
          </note>
          <note>
            Herr talman! Jag ber att få tacka statsrådet för svaret på min
            interpellation. Jag tycker att det är värdefullt att få diskutera
            EU-domstolens ställning och offentlighetsprincipen både med statsrådet
          </note>
          <note>
            Dinkelspiel och med statsrådet Laurén.
          </note>
          <note>
            Förhandlingar pågår just nu. Det är en väldig dramatik i riksdagshuset;
            vi skall dygnet-runtbevaka detta. Det indikerar att frågan om
            vilka förhandlingsresultat vi kommer fram till är oerhört väsentlig.
            Man skall kunna påverka på olika sätt.
          </note>
          <note>
            Men efter debatten med Ulf Dinkelspiel står det klart att vi
            inte kan vara säkra på att dessa förhandlingsresultat kommer att
            gälla. Om någon skulle överklaga, åberopande att ett uppnått förhandlingsresultat
            strider mot någon regel i
          </note>
          <note>
            Romfördraget, så kan domstolen döma ut det.
          </note>
          <note>
            Om t.ex. ett företag som önskar sälja alkohol överklagar och
            åberopar konkurrensreglerna, så vet vi inte hur domstolen kommer
            att döma, även om vi har fått en försäkran om att vår statliga
            alkoholpolitik skall vara kvar.
          </note>
          <note>
            Antag att vi har fått igenom kravet att kött och ägg som exporteras
            till Sverige skall salmonellakontrolleras och att EU enligt våra
            krav skall använda vissa speciella kontrollmekanismer innan varorna
            får exporteras. Om någon överklagar detta kan det innebära att
            vi i själva verket inte har någon möjlighet att sätta det i verket.
            Vi kan kanske inte ens kontrollera det.
          </note>
          <note>
            Detta vet vi inte.
          </note>
          <note>
            Ulf Dinkelspiel var optimist. Han trodde att EU-
          </note>
          <note>
            domstolens åsikt var att allt detta står i överensstämmelse med
            Romfördraget. Men det kan vi alltså inte vara säkra på.
          </note>
          <note>
            Både Ulf Dinkelspiel och Reidunn Laurén missförstod min fråga.
            Jag inser självfallet att man från EU-domstolens sida inte kommer
            att säga att vi inte kan bli medlemmar. Det är inte själva avtalet
            om medlemskap som prövas där. Förhandlingen gäller undantagen,
            som det görs så stor affär av.
          </note>
          <note>
            Men om de kommer att gälla vet vi inte förrän de har prövats
            i sina enskildheter av EU-domstolen.
          </note>
          <note>
            Statsrådet sade, faktiskt litet överlägset, att juristerna som
            DN publicerade inte har förstått propositionen. Jag tycker att
            det är fruktansvärt allvarligt om inte ens jurister förstår.
          </note>
          <note>
            Lagrådet har sagt att det kommer att råda oklarhet om vad som
            gäller i Sverige; vår rättsordning ändras osv.
          </note>
          <note>
            Får jag fråga statsrådet: Anser inte statsrådet att det är ett
            problem att två rättsordningar nu delvis skall synkroniseras?
            Till viss del skall våra svenska rättssystem fungera, till viss
            del EU:s. Det blir en mix där det är mycket svårt att veta vad
            som gäller.
          </note>
          <note>
            Om jurister säger att det här finns oklarheter, tycker jag inte
            att det skall viftas bort med framhållande av att det i själva
            fallet är enkelt.
          </note>
          <note>
            EU är alltså både överstatligt och mellanstatligt.
          </note>
          <note>
            När det gäller offentlighetsprincipen säger statsrådet i sitt
            svar något som jag tycker är häpnadsväckande, nämligen att det
            egentligen inte spelar någon roll hur det förhåller sig härmed,
            eftersom karaktären på EU-samarbetet är sådan att dessa frågor
            ur svenskt perspektiv är att betrakta som utrikesärenden. Hon
            fortsätter: ''En annan sak är att det utrikespolitiska samarbetet
            i viss utsträckning kommer att gälla frågor som hittills betraktats
            som främst inrikespolitiska.''
          </note>
          <note>
            Ja, det gäller t.ex. beträffande lagstiftning. Vad som skall
            gälla för lagar i Sverige blir plötsligt utrikesärenden och kan
            hemligstämplas. Härmed sätts såvitt jag förstår vår offentlighetsprincip
            totalt ur spel.
          </note>
          <note>
            På en punkt är statsrådets svar mycket löftesrikt och intressant.
            Att de svenskar som blir anställda av EU skall rätta sig efter
            internationella regler också när det gäller sekretess är givet.
            Det är, som statsrådet påpekar, likadant i FN och andra internationella
            organ. Men när det gäller svenska tjänstemän som deltar i alla
            de hundratals arbetsgrupperna kring ministerrådet och som i praktiken
            faktiskt beslutar -- det är ju i mycket få ärenden som ministrarna
            egentligen beslutar --
          </note>
          <note>
            gäller svenska regler. Dessa tjänstemän har alltså rätt till
            meddelarskydd även när det gäller EG-
          </note>
          <note>
            frågor.
          </note>
          <note>
            Tror statsrådet att EU kommer att acceptera att det bara är att
            vända sig till Sverige för att få ut allt det som EU hemlighåller?
            Sekretessen för EU-
          </note>
          <note>
            frågorna är nämligen oerhört sträng. Man förlorar sitt arbete,
            man kan t.o.m. om man läcker efter det att man blivit pensionerad
            få sin pension indragen osv. Kommer EU att gå med på att det bara
            är att vända sig till svenska tjänstemän för att alla de hemligstämplade
            frågorna helt enkelt skall bli offentliga?
          </note>
          <note>
            Att man kan sekretessbelägga ministrarnas instruktioner -- i
            den mån nu de får några instruktioner -- är mycket allvarligt.
            Varför skulle offentlighet på den punkten störa våra förhandlingar?
            Det är tvärtom snarare så att om ministrarna kommer ned med hela
            svenska folket bakom ryggen och vet att det gäller något som hela
            nationen kräver, måste det stärka förhandlingspositionen. Jag
            tycker att hemlighetsmakeriet i detta sammanhang som så ofta annars
            är en fråga om att slå blå dunster i ögonen på människorna. Det
            blir svårt för oss att utan offentlighetsprincipen få något som
            helst inflytande. Folket har inga möjligheter att utkräva ansvar
            av dem som i fortsättningen kommer att lagstifta om en stor del
            av de lagar som skall gälla i
          </note>
          <note>
            Sverige.
          </note>
          <note type="speaker">
            Anf. 40 BENGT HURTIG (v):
          </note>
          <note>
            Herr talman! Också jag tycker att det svar som
          </note>
          <note>
            Birgitta Hambraeus har fått ger ett litet högdraget intryck och
            att man i det rider på att inte alla formuleringar har exakt juridisk
            precision.
          </note>
          <note>
            Jag kan berätta att jag när vi arbetade med luftfartsavtalet
            hösten 1991 hade mycket svårt att förstå alla delar i det. Jag
            vände mig till jurister och bad dem att reda ut vissa frågor.
            Trots att de ägnade rätt mycket tid åt att sätta sig in i frågorna,
            höll de med mig om att dessa var svåra att sätta sig in i.
          </note>
          <note>
            Luftfartsavtalet gäller nu sedan 1992 i Sverige, även om det
            har övergått till att bli en del av EES-
          </note>
          <note>
            avtalet.
          </note>
          <note>
            Hela EU-rätten är ett gigantiskt problem. Vi har gång på gång
            fått höra att regeringen inte vill att ett protokoll om den svenska
            offentlighetsprincipen skall eftersträvas i medlemskapsavtalet,
            eftersom det finns risk för att EG-domstolen vid avgivande av
            ett yttrande om ett sådant protokoll skulle komma att ta ställning
            mot någon del av innehållet i den svenska offentlighetsprincipen.
            Men om det nu inte längre finns någon sådan risk, eftersom ett
            sådant protokoll bara skulle innebära att
          </note>
          <note>
            Romfördraget utvecklades, är det väl bara att begära att ansökarländerna
            tillsammans med ministerrådet upprättar ett protokoll där det
            ges ett skydd för det som vi har uppnått i form av offentlighetsprincip
            och meddelarskydd.
          </note>
          <note>
            Nu diskuteras i stället en ensidig deklaration från svensk sida,
            som såvitt jag förstår kommer att ha ett betydligt mer begränsat
            juridiskt värde.
          </note>
          <note>
            Statsrådet säger att domstolen har till uppgift att pröva om
            vi håller vad vi lovat i avtalet. Det kan alltså, som vi i dag
            flera gånger har hört, uppstå en situation där Sverige tolkar
            avtalet på ett annat sätt än vad EU eller någon myndighet inom
            EU gör.
          </note>
          <note>
            Om vi tror att vi skrivit under något som EU inte anser att vi
            har skrivit under, kan en EU-institution eller någon annan part
            vända sig till domstolen, som då talar om vilken tolkning som
            skall gälla. Det är självfallet EG-domstolen som avgör vilken
            tolkning som skall gälla i Sverige.
          </note>
          <note>
            I denna mening tycker jag att Birgitta Hambraeus första fråga
            är i högsta grad relevant. Det kommer givetvis att uppstå en mängd
            diskussioner -- och sådana har för övrigt redan uppstått i samband
            med
          </note>
          <note>
            EES-avtalet -- i vilka vi politiker måste svara människor som
            ställer frågor att det ytterst är
          </note>
          <note>
            EFTA- eller EG-domstolen som avgör.
          </note>
          <note>
            Vi är inte säkra på vad EES-avtalet kommer att innebära innan
            EFTA-domstolen efter samråd med
          </note>
          <note>
            EG-domstolen har prövat hur avtalet skall tolkas.
          </note>
          <note>
            Det nya är att detta gäller en rad frågor som vi tidigare har
            fattat politiska beslut om, t.ex. om hur vi skall utforma regionalpolitiken,
            alkoholpolitiken osv. Det kommer att bli domstolsfrågor.
          </note>
          <note>
            När det gäller svensk öppenhet och svenskt meddelarskydd säger
            statsrådet att svensk grundlag gäller i Sverige, och det är en
            självklarhet. Den kan inte gälla i Tyskland. Men om svensk grundlag
            kommer i konflikt med EG-rätten och EG-
          </note>
          <note>
            domstolen avgör en sådan konflikt till Sveriges nackdel, kommer
            vi att inse att EG-rätten är överordnad också grundlagen. En sådan
            konflikt kan i princip inte uteslutas, inte heller på yttrandefrihetens
            och tryckfrihetens områden.
          </note>
          <note>
            Statsrådet säger att det är medlemsländerna som bestämmer EG-rättens
            innehåll. Det är också så att
          </note>
          <note>
            EG-domstolen har möjlighet att utvidga EG-
          </note>
          <note>
            rättens innehåll, om den anser att det är förenligt med gemenskapens
            intressen. Det har för övrigt skett i alla de domslut där EG-domstolen
            har lagt fast att de nationella lagarna och grundlagarna är underordnade
            EG-rätten. Det har domstolen lagt fast -- det är inte ett politiskt
            utan ett juridiskt beslut inom ramen för EG-systemet.
          </note>
          <note>
            Det pågår också en debatt om detta. Det förekommer protester
            mot detta bl.a. i Tyskland, där man anser att den tyska rätten
            skall stå stark gentemot den överordnade juridiska rätten.
          </note>
          <note>
            En stor mängd handlingar som rör beredningen av politiska frågor
            kommer att cirkulera i Sverige och falla under utrikessekretessen
            samtidigt som de behandlar frågor som hittills varit föremål för
            inrikespolitiska beslut. Detta förhållande är ju helt i enlighet
            med vår nuvarande grundlag. Vi drabbas redan i hög grad av detta
            i EG-delegationen, där jag själv sitter. Vi diskuterar där framtida
            inrikespolitiska förhållanden och kan inte tillåta oss att gå
            ut med dem i vanlig ordning.
          </note>
          <note>
            Låt mig citera § 6 i den instruktion som gäller för
          </note>
          <note>
            EG-delegationen:
          </note>
          <note>
            Ledamot, suppleant eller tjänsteman i delegationen får ''ej obehörigen
            yppa vad som enligt beslut av regeringen eller delegationen skall
            hållas hemligt med hänsyn till rikets säkerhet eller av annat
            synnerligen viktigt skäl, som betingas av förhållandet till främmande
            stat eller mellanfolklig organisation. Någon tystnadsplikt utöver
            den som följer av nämnda stadgande bör inte åläggas delegationens
            ledamöter eller suppleanter. Det förutsätts emellertid att återhållsamhet
            iakttas beträffande information om frågor som behandlats i delegationen.''
          </note>
          <note>
            Jag hoppas att jag inte har gjort mig skyldig till någon oegentlighet
            när jag har läst upp vad som faktiskt gäller.
          </note>
          <note>
            Vi har också erfarenhet av detta. När man sommaren 1991 under
            kristallkronorna i Bryssel skålade i champagne för att fira att
            EES-avtalet var klart, ville jag få tillgång till detta avtal.
            Det visade sig då att det var sekretessbelagt i Sverige. Vi fick
            söka oss fram via olika kanaler och fick så småningom i Bryssel
            en kopia på engelska att läsa.
          </note>
          <note>
            Men från regeringen kunde det inte släppas fram.
          </note>
          <note>
            När EG för drygt ett år sedan ställde en mängd frågor till Sverige
            om det svenska samhällslivet över huvud taget, förklarade regeringen
            att det var hemligt material. Sveriges politiker fick inte tillgång
            ens till de frågor som EG ställde om de svenska samhällsförhållandena.
          </note>
          <note type="speaker">
            Anf. 41 HANS GÖRAN FRANCK (s):
          </note>
          <note>
            Herr talman! Denna interpellationsdebatt gäller frågan om offentlighetsprincipen.
            Det finns här ett antal frågor som jag inte skall beröra så mycket.
            På någon punkt är jag också oklar över både frågan och svaret.
          </note>
          <note>
            En fråga om den svenska offentlighetsprincipen var föremål för
            ett svar här i kammaren också den 18
          </note>
          <note>
            januari, men den gången var det statsrådet Ulf
          </note>
          <note>
            Dinkelspiel som svarade. Det börjar bli litet oklarhet om vem
            som har ansvar för dessa frågor,
          </note>
          <note>
            Ulf Dinkelspiel eller Reidunn Laurén. Ibland är det den ene,
            och ibland är det den andra.
          </note>
          <note>
            Jag vill som utgångspunkt för vad jag har att säga nämna att
            Ulf Dinkelspiel då framhöll att den europeiska unionens råd i
            december antog nya regler om allmänhetens tillgång till dokument
            som finns hos kommissionens råd. Han välkomnade då dessa ställningstaganden.
          </note>
          <note>
            Det som nu har hänt är att Nederländerna har gjort starka invändningar
            emot det som har skett.
          </note>
          <note>
            Nederländerna går nu till EG-domstolen för att agera för ett
            nytt ställningstagande till frågan om offentlighet. Jag har från
            beslutet i december noterat att det finns en generalklausul som
            innebär att EU:s institutioner kan vägra att lämna ut dokument,
            om de strider mot effektiviteten och ordningen i institutionerna.
            Jag har också tidigare i dag hänvisat till detta.
          </note>
          <note>
            Nederländerna, som var den enda stat som röstade emot förslaget,
            anser att detta kan innebära att kommissionen och rådet relativt
            godtyckligt kan vägra att lämna ut dokument. Den nederländska
            regeringen har, som jag nyss nämnde, vänt sig till
          </note>
          <note>
            EG-domstolen för att få beslutet upphävt.
          </note>
          <note>
            Nederländernas Europaminister Piet Dankert säger att man överklagade
            därför att det redan finns en stor tveksamhet inför den europeiska
            integrationen på grund av alltför mycket byråkrati och hemlighetsmakeri.
          </note>
          <note>
            Vi har haft åtskilliga debatter om detta både här i kammaren
            och utanför den, och jag vill erinra statsrådet om en debatt som
            anordnades av TCO.
          </note>
          <note>
            Under den aviserade statsrådet vissa förändringar i den svenska
            ståndpunkten.
          </note>
          <note>
            Det som jag då framför allt fäste mig vid var frågan om hur man
            skall kunna få en bindande överenskommelse som ger ett tillräckligt
            skydd för den svenska offentlighetsprincipen. Det betyder rent
            faktiskt att vi skall vara säkra på att den svenska offentlighetsprincipen
            kommer att fullt ut accepteras och godtas.
          </note>
          <note>
            Det man nu läser om det holländska agerandet och de invändningar
            som görs understryker betydelsen av att det inte räcker med att
            vi gör ensidiga deklarationer och hoppas på att det går bra ändå.
          </note>
          <note>
            Nu gäller det verkligen att skärpa den svenska hållningen så
            att vi kan vara säkra på att den svenska offentlighetsprincipen
            kommer att bli garanterad i händelse vi blir medlemmar i
          </note>
          <note>
            Europeiska unionen. Det är på den punkten jag vill ha statsrådets
            kommentarer.
          </note>
          <note type="speaker">
            Anf. 42 INGELA MÅRTENSSON (fp):
          </note>
          <note>
            Herr talman! Jag vill särskilt ta upp avsnittet om meddelarskyddet
            och att det är så enkelt. Det förvånar mig mycket att regeringen
            bedömer att meddelarskyddet är en enkel match. Jag undrar varför
            regeringen i så fall inte kunde lägga fram förslaget om datalagen.
            Det fanns en utredning som kom fram med ett förslag som remissbehandlades.
          </note>
          <note>
            I utredningen slogs helt klart fast att det fanns komplikationer
            när det gällde de EG-direktiv som föreligger i Ministerrådet och
            den svenska offentlighetsprincipen. Såvitt jag förstod kunde regeringen
            inte lägga fram en datalagsproposition för riksdagen på grund
            av just detta.
          </note>
          <note>
            Jag är fullt medveten om att EG inte antagit direktivet, men
            det är antaget av parlamentet.
          </note>
          <note>
            Beslutet har skjutits upp ett par gånger. Man beräknar att det
            kommer att fattas ett beslut i sommar eller kanske i höst, och
            då är ju meddelarskyddet i fara. Med det direktivet kan meddelarskyddet
            inte garanteras. Detta ser jag som ett stort hot mot offentlighetsprincipen.
          </note>
          <note>
            Vi förde här i morse en diskussion med Ulf
          </note>
          <note>
            Dinkelspiel. Han har flera gånger slagit fast att offentlighetsprincipen
            icke är förhandlingsbar. Den är en mycket viktig grundval i vår
            demokrati.
          </note>
          <note>
            Därför är det märkligt att man nu plötsligt säger att det är
            så enkelt med meddelarskyddet. Det är det inte om EG-direktivet
            går igenom. Hur skall man då garantera meddelarskyddet? Hur skall
            man garantera offentlighetsprincipen, och att man inte behöver
            göra en förändring i tryckfrihetsförordningen?
          </note>
          <note>
            Alla experter har slagit fast: Går EG-direktivet igenom måste
            vi också ändra tryckfrihetsförordningen. Då blir det inte självklart
            att enskilda, journalister, osv. kan ta del av de handlingar som
            man i dag kan ta del utav hos myndigheter. Det kommer man inte
            att kunna på samma sätt, eftersom det finns ett helt annat synsätt
            i Europa jämfört med det vi har.
          </note>
          <note>
            Vår tryckfrihetsförordning har funnits sedan 1700-
          </note>
          <note>
            talet. Sverige är föregångare på detta område. Den diskussion
            som förts i Europaparlamentet kring
          </note>
          <note>
            EG-direktivet visar inte på att man har samma synsätt som vi,
            dvs. att det skall finnas en öppenhet.
          </note>
          <note>
            När det gäller integritetsskyddet menar jag på att öppenheten
            i sig är ett medel för att skapa integritet. Genom att journalister
            och andra får en insyn i vilka uppgifter som myndigheterna samlar
            om de svenska medborgarna kan man också försöka påverka, i motsats
            till att man inte alls får ta del av och inte har någon aning
            om vilka uppgifter som samlas om medborgarna.
          </note>
          <note>
            Det måste betonas att offentlighetsprincipen i sig bidrar till
            ett integritetsskydd. Men om EG-
          </note>
          <note>
            direktivet går igenom måste vi ändra på tryckfrihetsförordningen,
            och då kommer vi inte heller att kunna ha den offentlighetsprincip
            som vi har i dag. Jag vill därför fråga Reidunn Laurén:
          </note>
          <note>
            Varför kunde regeringen inte lägga fram förslaget om datalagen,
            om det inte just berodde på detta?
          </note>
          <note>
            Vi vet inte om vi blir tvungna att ändra på lagen.
          </note>
          <note>
            Anf. 43 Statsrådet REIDUNN LAURÉN
          </note>
          <note>
            (-):
          </note>
          <note>
            Herr talman! Det var många frågor. Jag skall se om jag hinner
            med alla inom den tid jag har till mitt förfogande.
          </note>
          <note>
            Jag skall börja med den fråga som både Birgitta
          </note>
          <note>
            Hambraeus och Bengt Hurtig har tagit upp, nämligen vad som händer
            vid ett medlemskapsavtal och vad som händer med de undantag som
            vi förhandlar oss till. Ulf Dinkelspiel svarade på den frågan,
            men jag tror ändå att det vore bra om jag kan ytterligare utvidga
            svaret.
          </note>
          <note>
            EES-avtalet tolkades gentemot Romfördraget, precis som jag har
            sagt i interpellationssvaret, beroende på att EES-avtalet är ett
            s.k.
          </note>
          <note>
            associationsavtal. Det måste alltså överensstämma med Romfördraget.
            Däremot behöver ett medlemskapsavtal inte överensstämma med
          </note>
          <note>
            Romfördraget. Det innebär i själva verket att vi ändrar Romfördraget
            i enlighet med medlemskapsavtalet.
          </note>
          <note>
            Det är ändå givet att avtalet kan prövas av EG-
          </note>
          <note>
            domstolen. Men då prövas det alltså inte mot
          </note>
          <note>
            Romfördraget, utan det prövas utifrån vanlig avtalstolkning,
            nämligen parternas avsikter med fördraget, vilket är någonting
            helt annat. En sådan avtalstolkning är vi vana vid här i Sverige
            i alla möjliga sammanhang.
          </note>
          <note>
            Det som är viktigt i sammanhanget är att man skriver ett tillräckligt
            tydligt avtal så att man inte hamnar i oklarheter. Ett medlemskapsavtal
            tolkas alltså inte mot Romfördraget, utan det tolkas utifrån parternas
            avsikter med avtalet. Det om detta.
          </note>
          <note>
            Birgitta Hambraeus säger att det blir oklarheter när två rättsordningar
            skall fungera jämsides. Det kan jag naturligtvis hålla med om.
            Visst kan det uppkomma oklarheter. Men EG-rätten har för närvarande
            inga regler om offentlighet. Det finns alltså ytterst litet regler
            på detta område. Det enda som rör medlemsstaterna i det sammanhanget
            är den s.k. arkivförordningen. I övrigt har EG regler enbart för
            EG:s inre arbete, dvs. för EG:s institutioner.
          </note>
          <note>
            Det är alltså medlemsländernas nationella lagstiftning som gäller
            när det är fråga om offentlighet och sekretess. Det måste man
            hålla i minnet. I och med detta tycker jag att en hel del av de
            oklarheter som Birgitta Hambraeus pekar på blir uppklarade.
          </note>
          <note>
            Det är, som jag sade i interpellationssvaret, självklart att
            de ärenden som vi kommer att ha i
          </note>
          <note>
            EG/EU-samarbetet blir att betrakta som utrikesärenden. Det är
            en fråga som har oroat mig med tanke på den starka utrikessekretess
            och det omvända skaderekvisit som finns i sammanhanget.
          </note>
          <note>
            Det var just av den anledningen som jag i fjol tillsatte en utredning
            -- det är Daniel Tarschys som är särskild utredare -- för att
            åstadkomma större öppenhet. Direktiven är mycket klara på den
            punkten. Daniel Tarschys kommer inom kort att lägga fram sitt
            betänkande. Jag har förhoppningar om att det skall innebära att
            vi kan lösa detta problem på ett tillfredsställande sätt.
          </note>
          <note>
            Man måste skilja mellan meddelarskyddet, som är en sak, och de
            dokument vi får från EU, som är en annan sak, Birgitta Hambraeus.
            När det gäller dokumenten kommer utrikessekretessen att gälla.
          </note>
          <note>
            Som jag nyss sade hoppas jag ändå att vi får en tillfredsställande
            lösning beträffande sekretessen i det avseendet, så att vi skall
            kunna få en betydligt större öppenhet än vad nuvarande regler
            medger.
          </note>
          <note>
            Meddelarskyddet innebär att en enskild tjänsteman kan välja att
            ge uppgifter till massmedierna Det är alltså upp till den enskilde
            tjänstemannen att göra det eller inte, och källan får inte efterforskas.
          </note>
          <note>
            Hur skall EU reagera på detta? EU kan knappast reagera på detta.
            Om en svensk tjänsteman beslutar sig för att ge uppgifter till
            massmedierna får inte massmedierna enligt våra regler tala om
            vem det är som har gett uppgifterna och varifrån de kommer.
          </note>
          <note>
            Är det däremot fråga om ett dokument, Birgitta
          </note>
          <note>
            Hambraeus, är det myndigheten som på ett annat sätt ställs till
            svars. Meddelarfriheten kommer, enligt min mening, att fungera
            tillfredsställande enligt våra egna grundlagsregler.
          </note>
          <note>
            Att förhandlingsinstruktioner till förhandlare är hemliga tycker
            jag är självklart. Annars ger man upp sin förhandlingsposition
            i samma ögonblick som man talar om precis hur man har tänkt sig
            att taktiken skall läggas upp. Jag tror inte att någon svensk
            vill att man skall lägga sig helt öppen och tala om exakt hur
            Sverige skall agera. Det är ju fråga om taktik. Det har ingenting
            med offentlighetsprincipen att göra.
          </note>
          <note type="speaker">
            Anf. 44 INGELA MÅRTENSSON (fp):
          </note>
          <note>
            Herr talman! Statsrådet säger här att det inte finns några regler
            om offentlighetsprincipen. Men när
          </note>
          <note>
            EG-direktivet, som statsrådet nu inte tog upp, skall behandlas
            -- och det blir antagligen inom en ganska snar framtid -- kommer
            man ju in på offentlighetsprincipen, eftersom det gäller lagstiftning
            som gör att den svenska offentlighetsprincipen kommer att naggas
            i kanten.
          </note>
          <note>
            Det är helt uppenbart att tryckfrihetsförordningen inte kommer
            att gälla om EG-direktivet går igenom -- det är alla överens om,
            och det antar jag att också statsrådet håller med om. Då håller
            det inte heller att säga att det är medlemmarnas nationella lagar
            som gäller. Exempelvis när det gäller integritetsskyddet har man
            sagt att man kräver att de andra länderna har en sådan skyddslagstiftning
            som EU kräver, för att det skall ske ett utbyte av information
            mellan länderna. Då kan inte de olika länderna ha sin egen nationella
            lagstiftning när det gäller tryckfrihetsförordningen.
          </note>
          <note>
            Hur skall vi då bete oss? Skall vi strunta i vad EU
          </note>
          <note>
            säger? Om det sedan går till domstolen kommer vi, om vi då är
            medlemmar, enligt vad jag förstår att tvingas att ändra vår lagstiftning.
            Är vi inte medlemmar gäller EES-avtalet, så då får vi i så fall
            vägra på den punkten.
          </note>
          <note>
            Jag tycker att man öppet måste tala om hur det är med det här
            och inte bara säga: Det där är inte beslutat ännu. Nej, det är
            det inte, men det finns ju där som ett förslag, och man har inte
            avfärdat det.
          </note>
          <note>
            Så länge det förslaget ligger fast finns det fortfarande en fara
            att vi tvingas att ändra tryckfrihetsförordningen, och det tycker
            jag att regeringen måste ta på stort allvar. Då kan man inte bara
            säga: Det gäller inte i dag. Nej, det gör det inte men kanske
            i höst! Är regeringen då beredd att ändra tryckfrihetsförordningen
            så, att vår lagstiftning stämmer överens med EG-direktivet?
          </note>
          <note type="speaker">
            Anf. 45 BENGT HURTIG (v):
          </note>
          <note>
            Herr talman! Vi fick nu reda på att det är tolkningen av parternas
            avsikter som domstolen kan avgöra.
          </note>
          <note>
            Jag sade förra gången: Om det nu är så att domstolen inte kan
            hindra oss att tillsammans med ministerrådet upprätta ett protokoll
            om offentlighetsprincip och meddelarskydd är det ju värt att försöka.
            Då skulle det ju bli en del av det nya Romfördraget, och vi skulle
            då ha bidragit till utvecklingen av demokratin i Europa!
          </note>
          <note>
            Det är riktigt, som statsrådet säger, att det omvända skaderekvisitet
            som gäller. Det medverkade regeringen och Reidunn Laurén till
            för ett år sedan, när man hemligstämplade de frågor som EG hade
            ställt till Sverige inför medlemskapsförhandlingarna. Jag fick
            så småningom komma upp på kansliet och läsa dem.
          </note>
          <note>
            Det visade sig då att de verkligen var oförargliga --
          </note>
          <note>
            de gällde hur många kor vi hade, hur många getter vi hade, osv.
            Det var en massa frågor av den typen.
          </note>
          <note>
            Det är märkligt om den typen av information skall hamna under
            utrikessekretessen.
          </note>
          <note>
            För att meddelarfrihet skall råda skall en rad villkor vara uppfyllda:
            Det skall vara förbjudet att efterforska källan, den personens
            anställningstrygghet skall inte äventyras, man skall inte behöva
            få sparken från sitt jobb för att man har släppt ut information,
            osv. De principerna har man över huvud taget inte inom den europeiska
            unionen.
          </note>
          <note>
            Nu säger statsrådet att det blir myndigheten i
          </note>
          <note>
            Sverige som kommer att ställas till svars om det skulle läcka
            på ett för EU oacceptabelt sätt. Då blir det här naturligtvis
            en konflikt mellan EU och oss.
          </note>
          <note>
            Det kommer att ge upphov till en diskussion om vad som skall
            gälla i relationerna mellan vårt land och EU.
          </note>
          <note>
            Jag skulle vara tacksam om statsrådet kunde utveckla svaren på
            de här frågorna litet. Särskilt den första frågan -- om vi kan
            skaffa oss ett protokoll som garanterar svensk offentlighetsprincip
            och meddelarskydd -- skulle jag vilja ha svar på.
          </note>
          <note type="speaker">
            Anf. 46 BIRGITTA HAMBRAEUS (c):
          </note>
          <note>
            Herr talman! Jag tycker att det är värdefullt att vi vid det
            här tillfället har fått rapporter, som säkert kommer att kunna
            analyseras och diskuteras länge, om hur de här mycket svåra sakerna
            tolkas. Jag tror att statsrådet håller med mig om att de frågor
            som aktualiseras när vi nu går in i ett nytt rättsystem inte är
            helt lätta.
          </note>
          <note>
            Undantagen ändrar Romfördraget, sade statsrådet.
          </note>
          <note>
            Det är alltså avtalstolkning, tolkning av parternas avsikter,
            som man ägnar sig åt i domstolen. Men om det nu visar sig att
            man här har skrivit in någonting som strider mot konkurrenslagen
            och ett företag åberopar konkurrenslagen när det t.ex. hindras
            att utföra någonting i Sverige -- kommer man då att tolka parternas
            avsikter här eller kommer man att döma efter konkurrenslagen?
            -- Det tycker jag fortfarande är oklart.
          </note>
          <note>
            Jag tycker att offentlighetsprincipens framtid är oklar i sig,
            men ännu mer oklart är vilka lagar som kommer att gälla i Sverige
            om vi blir medlemmar.
          </note>
          <note>
            Vi skall alltså rätta oss efter de beslut som fattas i
          </note>
          <note>
            EU -- unionen skall ta över svenska lagar -- och det är där den
            stora oklarheten uppstår.
          </note>
          <note>
            Det skall bli mycket spännande att se Daniel
          </note>
          <note>
            Tarschys öppenhetsutredning. Jag vill gärna också instämma i
            Bengt Hurtigs fråga: När myndigheterna skall ställas till svars
            -- hur kommer det rent praktiskt att gå till? Om någon tjänsteman
            har ''läckt'' ett dokument och hans identitet inte kan efterforskas
            -- det känns oerhört tryggt och bra -- vad gör då den myndighet
            som ställs till svars?
          </note>
          <note>
            Till sist: Låt oss sluta se på lagstiftningen som en förhandling!
            Orden fångar vårt sätt att reagera. Om man säger att vid förhandlingar
            skall allting hemligstämplas tycker alla svenskar, som framför
            sig ser förhandlingarna mellan arbetsmarknadens parter, att det
            är självklart. Men här är det ju fråga om lagstiftning. Och vid
            lagstiftning har vi hittills i
          </note>
          <note>
            Sverige spelat med öppna kort. De olika intressena har brutits
            mot varandra, förslag har skickats ut på remiss, osv. och på så
            vis har man så småningom kommit fram till en lag som majoriteten
            har fattat beslut om.
          </note>
          <note>
            Men här skall det alltså gå till så att ministrarna far dit,
            och man skall inte ens få veta vad de kommer att kämpa för; man
            kommer inte att kunna utkräva ansvar. Till det kommer komplikationen
            att det är mycket få avgöranden som ministrarna själva träffar.
            De allra flesta avgöranden görs av sakkunniga tjänstemän och diplomater.
            Att säga att detta är en förhandling och att en förhandlingsdiskussion
            skall vara hemlig därför att man då får bäst resultat tycker jag
            helt enkelt är att missförstå frågan och att göra det väldigt
            svårt för svenska folket att förstå vad saken gäller.
          </note>
          <note type="speaker">
            Anf. 47 HANS GÖRAN FRANCK (s):
          </note>
          <note>
            Herr talman! Med det här inlägget vill jag bara påminna om mina
            frågor från förra inlägget och göra ett tillägg.
          </note>
          <note>
            I Ulf Dinkelspiels svar av den 18 januari, som jag nyss berörde,
            sade han: ''Vi har dock under hösten diskuterat möjligheterna
            att i samband med förhandlingarna på ett eller annat sätt dokumentera
            den svenska offentlighetsprincipen.
          </note>
          <note>
            För hur detta lämpligen kan ske kan utvecklingen i
          </note>
          <note>
            EU ha betydelse.''
          </note>
          <note>
            Jag undrar: Vad innebär det? Vad har statsrådet
          </note>
          <note>
            Laurén gjort efter TCO-mötet, där hon gjorde vissa utfästelser
            om att man från svensk sida skulle agera på ett nytt sätt?
          </note>
          <note>
            Anf. 48 Statsrådet REIDUNN LAURÉN
          </note>
          <note>
            (-):
          </note>
          <note>
            Herr talman! Jag börjar då med att svara Hans
          </note>
          <note>
            Göran Franck.
          </note>
          <note>
            Det kanske förefaller litet oklart vem som svarar på frågor om
            offentlighetsprincipen. Den uppdelning som har gjorts mellan statsrådet
            Dinkelspiel och mig är att om förhandlingarna är huvudsaken i
            interpellationen eller frågan svarar statsrådet
          </note>
          <note>
            Dinkelspiel men om interpellationen eller frågan i huvudsak gäller
            innehållet i offentlighetsprincipen och våra regler är det jag
            som skall svara. Det kanske kan förklara den oklarhet som kan
            tänkas råda.
          </note>
          <note>
            Jag sade vid TCO-seminariet att vi skulle försöka få till stånd
            en lösning som jag ansåg skulle vara tillfredsställande i fråga
            om offentlighetsprincipen.
          </note>
          <note>
            Det är fortfarande min inställning, och det är utgångspunkten
            för våra förhandlare. Precis som statsrådet Dinkelspiel har sagt
            flera gånger innebär detta inte att vi skall ta upp frågan vid
            en regelrätt förhandling.
          </note>
          <note>
            Våra förhandlare håller nu på att undersöka hur man bäst skall
            föra fram frågan. Som statsrådet
          </note>
          <note>
            Dinkelspiel sade, för vi diskussioner med de övriga nordiska
            länderna. Jag tror att de kommer att visa sig fruktbara i sammanhanget.
            I så fall kommer
          </note>
          <note>
            Sverige inte att stå ensamt i denna fråga, utan de nordiska länderna
            kommer att uppträda gemensamt. Vi får se vad detta kan ge. Jag
            kan inte lämna några ytterligare upplysningar för närvarande.
          </note>
          <note>
            Bengt Hurtig tog upp frågan om utrikessekretessen. Jag hoppades
            att jag hade svarat tydligt nog på den frågan. Bengt Hurtig refererade
            till de regler som för närvarande gäller med det omvända skaderekvisitet.
            Det är kanske inte så konstigt att gällande lagstiftning tillämpas.
          </note>
          <note>
            Min oro gällde just hur detta kommer att fungera i ett kommande
            EU-samarbete. Det är precis därför som jag vill ha reglerna ändrade.
            Jag ser fram emot ett betänkande med förslag till större öppenhet
            på den punkten. Jag hoppas att det svaret är tillfredsställande
            för Bengt Hurtig.
          </note>
          <note>
            Ingela Mårtensson är visserligen inte här i kammaren längre.
            Men jag skall ändå svara på hennes fråga angående EG-direktivet
            om dataskydd. Jag har hittills undvikit att ge min in på hytotetiska
            diskussioner om vad som händer om det ena eller det andra inträffar.
            Det EG-direktivet har varit ett av de över huvud taget mest omdiskuterade
            direktiven i EG:s historia. Det kom fram ca 100
          </note>
          <note>
            ändringsyrkanden i parlamentet när direktivet behandlades där.
            Fortfarande är man långt ifrån eniga om hur direktivet slutligen
            skall utformas. Jag tycker att det därför inte finns anledning
            att nu försöka att i detalj tala om hur Sverige skall agera om
            direktivet faller ut si eller så.
          </note>
          <note>
            Det är inte så att vi i Sverige är ensamma om vår ståndpunkt
            om att största möjliga offentlighet skall råda. Hans Göran Franck
            har flera gånger påpekat att Holland står på barrikaderna i precis
            samma fråga. I Danmark är man också mycket angelägen om offentlighet
            inom EG.
          </note>
          <note>
            Vi har inte varit overksamma i fråga om dataskyddsdirektivet.
            Vi har försökt att på olika vägar påverka utformningen av direktivet
            fastän vi inte är medlemmar. Jag var och talade med
          </note>
          <note>
            Danmarks justitieminister för cirka tre kvarts år sedan. Jag
            fick då klart besked om att Danmark ser på denna fråga på precis
            samma sätt som vi gör och att Danmark kommer att agera kraftfullt
            för att dataskyddsdirektivet skall få en starkt förändrad utformning.
          </note>
          <note>
            Sedan har vi Birgitta Hambraeus fråga. Jag börjar med frågan
            om hur lagstiftningen skall ske i fortsättningen och om det skall
            vara fråga om hemlighetsmakeri. Det hela börjar med att det finns
            arbetsgrupper inom kommissionen där svenska tjänstemän skall ingå.
            De kommer naturligtvis att inhämta all möjlig kunskap och alla
            möjliga synpunkter här hemma innan de åker i väg för att delta
            i arbetsgrupperna. I det skedet i kommissionens verksamhet råder
            det en stor öppenhet eftersom kommissionen också är angelägen
            om att få in synpunkter. När medlemsländerna sedan kommer in i
            arbetet är det medlemsländernas synpunkter och ställningstaganden
            som inte skall yppas. Det är för att det skall kunna råda en fri
            debatt inom kommissionen utan att uppfattningarna låses på ett
            tidigt stadium.
          </note>
          <note>
            När kommissionen lägger fram sitt förslag råder offentlighet.
            Det kommer givetvis att debatteras i
          </note>
          <note>
            Sverige. Vi kommer att ha samma möjligheter till remissomgångar
            angående sådana förslag som vi har med svenska lagstiftningsförslag.
          </note>
          <note>
            Birgitta Hambraeus frågar specifikt om instruktioner till statsråden
            hemligstämplas. Det är fråga om förhandlingstaktik. Det är inte
            alls fråga om innehållet. Självfallet måste innehållet vara väl
            förankrat bland olika organisationer, politiska instanser osv.
            -- precis som i dag. Det är inte alls fråga om något hemlighetsmakeri
            på den punkten.
          </note>
          <note type="speaker">
            Anf. 49 HANS GÖRAN FRANCK (s):
          </note>
          <note>
            Herr talman! Jag är förvånad över att statsrådet inte kan redovisa
            mer om hur man avser att agera i fråga om den mycket viktiga svenska
            offentlighetsprincipen.
          </note>
          <note>
            Vi har i dag haft en rad andra diskussioner om frågor som har
            rört EU. Det är närmast makabert att i frågan om vikten av offentlighetsprincipen
            skall vi inte kunna bli underrättade om vilken inställning regeringen
            har och hur krav och önskemål skall tillgodoses. Inte heller talas
            det om vad som försiggår med de nordiska länderna.
          </note>
          <note>
            Jag tycker att statsrådet bör lyfta på förlåten. Vad statsrådet
            säger i dag är mindre än vad statsrådet sade på TCO-mötet. Då
            uttalade sig statsrådet på ett sådant sätt att vi fick klart för
            oss att det inte bara skulle röra sig om ensidiga deklarationer.
            Det fordrades någon form av ömsesidighet mellan parterna för att
            vi skulle kunna känna en ökad säkerhet för den svenska offentlighetsprincipens
            bevarande.
          </note>
          <note type="speaker">
            Anf. 50 BENGT HURTIG (v):
          </note>
          <note>
            Herr talman! Jag står kvar vid min fråga. Vilka hinder finns
            det för att föreslå att vi tillsammans med andra ansökarländer
            och ministerrådet upprättar ett protokoll om offentlighetsprincip
            och meddelarskydd? Tidigare har det sagts att man skall vara rädd
            för domstolen. Men det tycks inte riktigt vara fallet. Den klarheten
            bör vi kunna få.
          </note>
          <note>
            Statsrådet säger att omvänt skaderekvisit ej skall gälla. Men
            i så fall skall tydligen det raka gälla.
          </note>
          <note>
            Skulle det inte vara möjligt att skapa ett slags EU-
          </note>
          <note>
            sekretess på området? Det är speciellt och kan närma sig eller
            vara likvärdigt med den inhemska sekretesslagstftningen.
          </note>
          <note>
            Jag har refererat två fall. Sommaren 1991 var EES-
          </note>
          <note>
            avtalet sekretessbelagt, och det gick inte att få tag i det.
            På krokiga vägar gick det att få ut dåliga kopior på engelska
            från Bryssel. Jag tog upp ett annat exempel när regeringen i januari
            i fjol hemligstämplade de frågor EG ställde till Sverige.
          </note>
          <note>
            Jag tycker att statsrådet kan säga att detta är en dålig ordning.
          </note>
          <note>
            I Grundlagsutredningen konstaterar man att det offentliga politiska
            samtalet i Sverige kommer att minska på grund av sekretessbestämmelserna
            när
          </note>
          <note>
            Sverige blir medlem.
          </note>
          <note>
            I den svenska offentlighetsprincipen sägs det att handlingar
            skall lämnas ut skyndsamt, normalt genast eller senast inom ett
            dygn. I instruktionerna för EU:s institutioner står det att en
            ansökan för att få ta del av handlingar skall vara skriftlig,
            och den skall besvaras inom en månad. Det är det som kallas offentlighetsprincip
            inom EU. Det är ett otroligt stort steg tillbaka.
          </note>
          <note>
            Vi har offentliga diarier. En journalist kan alltså i dessa diarier
            se efter vilka handlingar som finns. Så kan han få reda på vad
            han skall leta efter. Även sekretessbelagda handlingar finns förtecknade
            i sådana diarier, förtecknade på ett sådant sätt att sekretessen
            inte röjs.
          </note>
          <note>
            Inom den europeiska unionen är det illa ställt med diarier. Det
            finns inget sagt att diarierna skall vara offentliga. Fortfarande
            måste alltså journalister förlita sig till ''läckor'' för att
            över huvud taget få veta vad de skall leta efter.
          </note>
          <note>
            Ett exempel på detta är när EU-kommissionen år
          </note>
          <note>
            1991 beställde en expertutredning om konsekvenserna av den inre
            marknaden.
          </note>
          <note>
            Experterna kom fram till att den skulle leda till ökade klyftor,
            ökad arbetslöshet och ökad regional obalans. Vad gjorde EU-kommission
            då? Jo, den hemligstämplade utredningen. Först i höstas fick vi
            reda på att den fanns. Det är så man i det här systemet bedriver
            politik. Den politiken har jag svårt att förstå.
          </note>
          <note type="speaker">
            Anf. 51 BIRGITTA HAMBRAEUS (c):
          </note>
          <note>
            Herr talman! Jag vill återkomma till ett problem.
          </note>
          <note>
            Det som förut varit inrikespolitik blir nu utrikespolitik. Såvitt
            jag förstår försöker statsrådet via Daniel Tarschys få synpunkter
            på detta. Vi skall tydligen kunna ha en större öppenhet även när
            det gäller vår lagstiftningsprocess framöver.
          </note>
          <note>
            Men när statsrådet berättar hur arbetet går till föreligger väldiga
            luckor. Vad gäller kommissionen är Sverige redan representerat
            i arbetsgrupper --
          </note>
          <note>
            även utan EES-avtal och självfallet även utan medlemskap. Men
            ministerrådet med sina hundratals arbetsgrupper kommer i praktiken
            att besluta om de flesta ärenden.
          </note>
          <note>
            Sedan har vi Coreper, fortfarande placerat under ministerrådet,
            som beslutar om de allra flesta nya lagar som vid ett medlemskap
            skall gälla i Sverige.
          </note>
          <note>
            Hur blir insynen där? Coreper får instruktioner från exempelvis
            någon statssekreterare och mycket beslutas där utan någon som
            helst insyn.
          </note>
          <note>
            När det gäller de 15 % beslut som blir kvar av alla de beslut
            som skall fattas av ministrarna -- ibland sägs det t.o.m. 5 %
            -- säger man att det rör sig om förhandlingar. Dessa förhandlingar
            måste alltså vara hemligstämplade annars försvagas Sveriges position.
          </note>
          <note>
            Man kan förstå att det inte kommer att finnas någon som helst
            möjlighet för det svenska folket att påverka de lagar som i framtiden
            kommer att vara gemensamma, om vi blir medlemmar i unionen.
          </note>
          <note>
            Individuella tjänstemän kan visserligen visa sig lyhörda, men
            ingen kontrollerar att de driver frågorna. Det kommer att bli
            ett beslutsfattande utan att man har möjlighet att utkräva ett
            ansvar av dem som stiftat lagarna. Det är det stora problemet.
            En öppenhet skulle åtminstone något kunna avhjälpa detta. Såvitt
            jag förstår är det emellertid omöjligt.
          </note>
          <note>
            Min slutsats blir därför att det vore mycket dåraktigt av det
            svenska folket att säga ''ja'' i en folkomröstning om medlemskap.
            Vi skall fortsätta att samarbeta med EU och med hela världen som
            en fri nation och inte som en del i en union, en union som har
            ett så annorlunda sätt att se på offentlighetsprincipen, en union
            som inte arbetar med den jämlikhet och öppenhet som Sverige gör.
          </note>
          <note>
            Anf. 52 Statsrådet REIDUNN LAURÉN
          </note>
          <note>
            (-):
          </note>
          <note>
            Herr talman! Till Birgitta Hambraeus vill jag säga att Sverige
            kommer att behålla sin offentlighetsprincip vid ett medlemskap
            i unionen.
          </note>
          <note>
            Att fördjupa sig i hur man arbetar i EG och hur man arbetar i
            Sverige och jämför arbetssätten sida vid sida skulle kunna utgöra
            ett ämne för en mycket förlängd debatt. Men det är en missuppfattning
            att allt i Sverige är offentligt, och den skall man ej bidra till
            att sprida.
          </note>
          <note>
            Det arbete som bedrivs i exempelvis en offentlig utredning är
            inte offentligt, såvida man inom utredningen inte beslutar sig
            för att offentliggöra den. Det arbete som sker inom regeringskansliet
            vid arbetet med en proposition är inte offentligt förrän propositionen
            är framlagd. De diskussioner som förs i regeringen är jämförbara
            med ministerrådets. Den svenska regeringen har inte heller en
            offentlig, öppen debatt. De diskussioner som förs där är interna
            diskussioner.
          </note>
          <note>
            För ytterligare klargörande vill jag säga att meddelarskyddet
            gäller enskild tjänsteman som vill meddela pressen något som denne
            tycker är av värde. En myndighet kan däremot aldrig skyllas för
            detta. Myndigheten har ingenting med det att göra.
          </note>
          <note>
            Det som gäller myndigheten är när den får en förfrågan att utge
            ett hemligstämplat dokument som kommer från exempelvis EU. Då
            får myndigheten, enligt de svenska reglerna, bestämma sig för
            om efterfrågat dokument skall lämnas ut eller inte. I sådana fall
            gäller den svenska lagstiftningen. Och här kommer Daniel Tarschys
            utredning in i bilden. Den kommer att bidra till att utrikessekretessen
            visavi EU blir betydligt mer öppen än den är i dag.
          </note>
          <note>
            Bengt Hurtig efterlyser ett protokoll om offentlighetsprincipen.
            Det skulle i så fall innebära att frågan tas upp till en regelrätt
            förhandling. Det har vi i regeringen, med riksdagen bakom oss,
            sagt att vi inte skall göra. Sverige skall inte förhandla om offentlighetsprincipen;
            det har regering och riksdag fastlagt.
          </note>
          <note>
            Till Hans Göran Franck vill jag säga: Att på bästa möjliga sätt
            försöka dokumentera offentlighetsprincipen var min utgångspunkt
            vid
          </note>
          <note>
            TCO:s seminarium. Det är också min utgångspunkt i dag. Det samråd
            och det eventuella samarbete som vi kan komma att få med de övriga
            nordiska länderna kommer att visa sig fruktbart i detta sammanhang.
          </note>
          <note>
            Överläggningen var härmed avslutad.
          </note>
          <note>
            5 § Svar på interpellation 1993/94:82 om EU:s sockerkvoter
          </note>
          <note>
            Anf. 53 Jordbruksminister KARL ERIK
          </note>
          <note type="speaker">
            OLSSON (c):
          </note>
          <note>
            Herr talman! Birgitta Hambraeus har frågat mig om vi som medlemmar
            i EU lämnar ifrån oss rätten att föra en egen jordbrukspolitik.
            Birgitta
          </note>
          <note>
            Hambraeus har också frågat om vi är beroende av
          </note>
          <note>
            EU:s beslut för hur mycket socker och mjölk vi får producera
            i landet, även om jordbrukarna skulle avstå från statliga subventioner
            och EU-
          </note>
          <note>
            subventioner, och om det är sant att producenterna tvingas sälja
            till världsmarknadspriser om de inte håller sig till de tilldelade
            kvoterna.
          </note>
          <note>
            Låt mig inleda med att konstatera att EG:s gemensamma jordbrukspolitik
            i allt väsentligt hade både mål och medel gemensamt med den jordbrukspolitik
            som fördes fram till dess att 1990
          </note>
          <note>
            års livsmedelspolitiska reform påbörjades. Sedan
          </note>
          <note>
            1990 har Sverige avreglerat jordbruket, där avskaffandet av de
            administrativt satta priserna och slopandet av exportsubventionerna
            är de viktigaste inslagen. Även inom EU har en reform av den gemensamma
            jordbrukspolitiken inletts. Bl.a. har priserna på spannmål sänkts
            och ersatts av ett arealbidrag. Dessutom har en lång rad miljöstöd
            införts. Fortfarande har dock EU kvar alla marknadsregleringar
            och reformen av den gemensamma jordbrukspolitiken är inte lika
            långtgående som den svenska.
          </note>
          <note>
            Den gemensamma jordbrukspolitiken är även efter reformen, som
            beslutades 1992, föremål för debatt, och inriktningen i framtiden
            är mot nya förändringar, som svar på fortsatta överskotts- och
            miljöproblem. GATT-överenskommelsen ställer dessutom krav på minskade
            exportsubventioner och ökat marknadstillträde, vilket kan komma
            att påskynda förändringen av den gemensamma jordbrukspolitiken.
            Fortfarande finns dock många av de traditionella marknadsregleringarna
            kvar som en viktig del av den gemensamma jordbrukspolitiken.
          </note>
          <note>
            Ett inträde i EU skulle innebära att Sverige införde vissa marknadsregleringar
            som vi i dag inte längre har kvar, t.ex. kvoter för mjölk och
            socker. Det innebär naturligtvis en tillbakagång till regleringar
            och system som Sverige har övergett. Ett återinförande av dessa
            regleringar, vilka i stor utsträckning styr produktionens storlek
            och utveckling, är naturligtvis ingen fördel, men den gemensamma
            jordbrukspolitikens olika nackdelar måste ses mot bakgrund av
            den reform av politiken som för närvarande genomförs inom EU och
            de förändringar som sannolikt kommer att bli nödvändiga i framtiden.
            Det är naturligtvis också så att frågan om vårt medlemskap i Europeiska
          </note>
          <note>
            Unionen bör och skall avgöras efter en samlad bedömning av medlemskapets
            -- och utanförståendets -- betydelse och konsekvenser för
          </note>
          <note>
            Sverige.
          </note>
          <note>
            Låt mig därmed övergå till de direkta frågorna om den gemensamma
            jordbrukspolitikens tillämpning.
          </note>
          <note>
            Ett av de viktigaste områdena där EU har en gemensam politik
            är jordbruksområdet, och därför är jordbrukspolitiken inom EU
            också en gemensam angelägenhet. Vid ett medlemskap utformas jordbrukspolitiken
            gemensamt av medlemsländerna genom EU-institutionerna. I viss
            utsträckning finns dock möjligheter för enskilda länder att välja
            ambitionsnivå vid tillämpningen av de fastlagda gemensamma stödordningarna.
          </note>
          <note>
            Den gemensamma jordbrukspolitikens mål är att höja produktiviteten,
            tillförsäkra jordbruksbefolkningen skälig levnadsstandard, stabilisera
            marknaderna, trygga försörjningen samt tillförsäkra komsumenterna
            tillgång till varor till skäliga priser. Det är formuleringar
            som känns igen från årtionden av svensk jordbrukspolitik.
          </note>
          <note>
            För att nå de gemensamma målen används inom
          </note>
          <note>
            EU framför allt två olika instrument. Det hittills viktigaste
            är pris- och marknadsregleringen, dvs.
          </note>
          <note>
            att EU skall garantera en viss prisnivå till jordbruket. Pris-
            och marknadsregleringarna innebär dels att de av EU garanterade
            priserna för alla viktiga jordbruksprodukter skyddas genom ett
            gränsskydd, vilket förhindrar att importerade jordbruksprodukter
            konkurrerar ut produktionen inom EU, dels att uppköp eller export
            sker genom
          </note>
          <note>
            EU:s försorg av den överskottsproduktion som inte finner avsättning
            inom EU. Detta prisstöd har medfört ett incitament att öka produktionen,
            vilket medfört att EU från att ha varit en nettoimportör av livsmedel
            i dag är en av världens största exportörer av flera viktiga jordbruksprodukter.
          </note>
          <note>
            Det är dock en export som måste subventioneras, eftersom EU:s
            priser överstiger priserna på världsmarknaden.
          </note>
          <note>
            Det andra instrumentet för att uppfylla målen för den gemensamma
            jordbrukspolitiken är strukturpolitiken. Den har ansetts nödvändig
            för att förbättra strukturen och därmed konkurrenskraften inom
            jordbruket. Här återfinns sådana stöd som investeringsstöd, startstöd,
            stöd till marknadsföring men också regionalstöd till mindre gynnade
            områden m.m.
          </note>
          <note>
            Pris- och marknadsregleringen är en gemensam angelägenhet och
            medger inget nationellt manöverutrymme. Strukturpolitiken medger
            däremot möjlighet för länderna att i hög grad själva avgöra t.ex.
            stödens omfattning och nivå samt övriga villkor. Den gemensamma
            budgeten finansierar helt alla åtgärder inom pris- och marknadsregleringarna,
            medan de olika struktur-, regional- och miljöstöden endast delfinansieras
            av
          </note>
          <note>
            EU. I viss utsträckning tillåts också nationella stöd, t.ex.
            i form av skattelättnader. Alla nationella stöd skall dock anmälas
            och godkännas av EG-
          </note>
          <note>
            kommissionen. Det finns alltså vissa begränsade möjligheter för
            varje medlemsland att utforma delar av jordbrukspolitiken.
          </note>
          <note>
            En viktig del av marknadsregleringarna för socker och mjölk är
            de kvotsystem EU tillämpar.
          </note>
          <note>
            Kvotsystemen innebär att varje land erhåller en viss bestämd
            mängd mjölk respektive socker, vilken i princip inte skall överskridas.
            Kvoterna har tillkommit för att begränsa den överskottsproduktion
            som finns av socker och mjölk inom EU. Beslut om de nationella
            kvoternas storlek fattas av medlemsländerna gemensamt, dvs.
          </note>
          <note>
            av EU-rådet. Avgörande för den svenska produktionens storlek
            i framtiden och vid ett medlemskap är dels svenskt jordbruks konkurrensförmåga,
            dels kvoternas storlek. Därför är kvoterna en så viktig del av
            medlemskapsförhandlingarna.
          </note>
          <note>
            För mjölk är kvotsystemet så utformat, att om kvoten överskrids
            tvingas producenten betala en mycket hög avgift för den del av
            mjölkproduktionen som överskrider kvoten. Det är alltså en form
            av ekonomisk sanktion som gör att mjölkproducenterna inte överskrider
            kvoterna.
          </note>
          <note>
            Det är helt enkelt inte lönsamt och därmed inte heller intressant
            att överskrida kvoten. Det är alltså inte förbjudet att producera
            mjölk utöver kvoten, men avgiften är i dagsläget i nivå med priser
            på mjölk i Sverige och i våra närmaste konkurrentländer inom EU.
            Det innebär att mjölkkvoterna endast i undantagsfall överskrids
            och då genom felaktiga marknadsbedömningar eller liknande.
          </note>
          <note>
            Sockerkvoten, vilken också bestäms gemensamt av medlemsländerna,
            är uppdelad i två typer av kvoter, en A- och en B-kvot. För A-kvoten
            erhålls i princip hela det av EU garanterade priset. För B-
          </note>
          <note>
            kvoten erhålls endast ca 65 % av det garanterade priset. Dessutom
            finns s.k. C-socker, vilket produceras utanför kvotsystemet. För
            detta socker erhålls endast världsmarknadspris. Dessutom måste
            C-sockret exporteras till tredje land och får inte säljas inom
            EU. Flera EU-länder producerar
          </note>
          <note>
            C-socker, och 1990/91 producerades inom EU inte mindre än 2,3
            miljoner ton av detta socker, vilket motsvarar 17 % av den totala
            sockerproduktionen inom A- och B-kvoten.
          </note>
          <note>
            Kvotsystemen omfattar all produktion av mjölk och socker, alltså
            även om jordbrukarna avstår från stöd från EU eller från det egna
            landet. Vidare bör också tilläggas att kvotsystemen inte förhindrar
            produktion av ekologiska jordbruksprodukter.
          </note>
          <note>
            Även de kan tilldelas kvoter, men de är underkastade samma regler
            som alla andra producenter vad gäller kvoter och andra marknadsregleringar.
            EU gynnar emellertid ekologisk produktion genom särskilda stöd,
            bl.a.
          </note>
          <note>
            inom ramen för miljöstöden. Jag vill i detta sammanhang erinra
            om att regeringen tillsatt en särskild utredare, som skall utreda
            en svensk tillämpning av det miljöprogram som är en del av den
            gemensamma jordbrukspolitiken. I utredarens uppdrag ingår att
            föreslå hur ett stöd till ekologisk odling inom ramen för detta
            program skall utformas. Till sist kan tilläggas att Sockerbolaget
            har kontrakterat 50 hektar ekologiskt odlade sockerbetor på Gotland.
          </note>
          <note>
            Låt mig avsluta med några kommentarer om fördelarna med ett medlemskap.
            Redan för två år sedan konstaterade riksdagen att ett medlemskap
            i de europeiska gemenskaperna ligger i vårt lands nationella intresse.
            Sveriges ansökan om medlemskap återspeglar vår önskan att bidra
            till förverkligandet av ett enat Europa, som lever i fred, välstånd
            och social rättvisa.
          </note>
          <note>
            Ställningstagandet för ett medlemskap bygger självklart på att
            hela Sverige skall tjäna på ett medlemskap. Bl.a. kommer såväl
            jordbrukare som konsumenter att dra nytta av att hela
          </note>
          <note>
            Europamarknaden öppnar sig vid ett medlemskap.
          </note>
          <note>
            Såväl export- som importmöjligheterna kommer att öka. Konsumenterna
            får tillgång till ett ökat utbud av livsmedel, medan jordbrukarna
            får möjlighet att exportera såväl inom som utom EU. Sverige kommer
            också att kunna dra nytta av de olika stöd som ryms inom EU:s
            jordbrukspolitik.
          </note>
          <note>
            Det svenska jordbruket är starkt och konkurrenskraftigt, och
            vårt rena och miljövänliga jordbruk innebär att vi på den europeiska
            marknaden framgångsrikt bör kunna konkurrera med livsmedel av
            hög kvalitet.
          </note>
          <note>
            Regeringen lägger nu ned ett stort arbete på att uppnå ett sådant
            förhandlingsresultat att svenska folket kan uttala sig för ett
            medlemskap i den kommande folkomröstningen.
          </note>
          <note type="speaker">
            Anf. 54 BIRGITTA HAMBRAEUS (c):
          </note>
          <note>
            Herr talman! Jag ber verkligen att få tacka jordbruksministern
            för ett utförligt svar på min interpellation -- mitt i allt det
            arbete som regeringen nu har med förhandlingarna.
          </note>
          <note>
            Ingenting är så nödvändigt för ett folk som att ha en säker tillgång
            till hälsosamma livsmedel. Det står alltså nu klart, att om Sverige
            blir medlem i
          </note>
          <note>
            Europeiska Unionen -- vilket jag i hög grad betvivlar -- kommer
            vi inte längre att ha rätt att bestämma över jordbruket i vårt
            eget land.
          </note>
          <note>
            Vi vet att vårt eget jordbruk är behäftat med många invecklade
            regler och en viss byråkrati, och det är svårt att förstå allt
            som gäller. Men vår byråkrati är ingenting jämfört med EU:s byråkrati.
            EU:s egna revisorer har också klagat på att det fuskas och bedras
            kolossalt med detta stöd.
          </note>
          <note>
            Sverige skulle alltså som medlem ge uppskattningsvis 10 miljarder
            kronor varje år för att subventionera EU:s jordbruk, om jag har
            räknat rätt, och vi skulle samtidigt öppna våra gränser och låta
            EU:s produkter komma till oss.
          </note>
          <note>
            Jordbruksministern säger att pris- och marknadsregleringen är
            en gemensam angelägenhet och medger inget nationellt manöverutrymme.
          </note>
          <note>
            Vad innebär detta t.ex. för jordbrukarnas kooperation? Kan våra
            jordbrukare inte längre i demokratisk ordning bestämma över sin
            egen kooperation?
          </note>
          <note>
            Är det tillåtet för en en jordbrukare att sälja mjölk direkt
            från gården -- och inte räkna in det i kvoten --
          </note>
          <note>
            och få samma pris som konsumenterna skulle ha betalat i affären?
            Det finns människor som uppskattar att veta vem som har levererat
            mjölken.
          </note>
          <note>
            Det skall bli repressalier om jordbrukarna producerar mer mjölk
            än vad kvoten tillåter. Vill jordbruksministern berätta litet
            mer om hur de skall straffas? Hur håller man ordning på hur mycket
            mjölk varje jordbrukare producerar?
          </note>
          <note>
            Man kan tänka sig att några grossister vill göra en specialbeställning
            av ekologiskt socker hos Roma
          </note>
          <note>
            Sockerbruk på Gotland. De tänker betala kolossalt mycket mer
            än vad som är gängse därför att de verkligen önskar ekologiskt
            socker. Man kan tänka sig att fler jordbrukare då vill producera
            betor; det finns en marknad för det, och det är lönsamt.
          </note>
          <note>
            Jordbrukarna behöver inte något stöd alls. Den här verksamheten
            bär sig själv. Måste man då, för att detta över huvud taget skall
            vara tillåtet, dra in på andra sockerbruks kvoter? Vad händer
            om man bryter mot detta? Kommer polisen? Det vore intressant att
            höra litet mer preciseringar.
          </note>
          <note>
            Jordbruksministern berättade att EU gynnar ekologisk produktion
            genom ett särskilt stöd. Det är mycket intressant och glädjande.
            Jag vill poängtera att vi självfallet, så fort EU gör någonting
            som är framsynt och bättre än vad vi själva gör, frivilligt skall
            göra samma sak. Det skulle aldrig falla mig in att tala för att
            vi skall konkurrera ut EU:s jordbruk genom att exportera sådant
            som är framtaget med sämre ekologiska metoder eller djurskydd.
            I själva verket är det tvärtom. Djurskyddet i Sverige är betydligt
            bättre än i EU. Hur skall vi kunna kontrollera att de produkter
            som vi får in i landet inte är framställda med metoder som är
            förbjudna i Sverige?
          </note>
          <note>
            Jag vet att det nu förhandlas om att vi skall få behålla våra
            höga krav när det gäller salmonellakontrollen. Om vi i förhandlingarna
            får igenom de svenska kraven på salmonellakontrollen, har vi då
            möjlighet att följa upp det? Har vi möjlighet att kontrollera
            att detta verkligen görs? Har vi rätt att göra det? Kommer
          </note>
          <note>
            EU-domstolen att tillåta det?
          </note>
          <note>
            Jordbruksministern avslutade med en lovprisning till medlemskapet
            i EU. Jag skall undanhålla mig från att göra motsvarande lovprisning
            till friheten att stå utanför. Kyrkan i Sverige har tillsammans
            med LRF -- jag vet att jordbruksministern personligen är engagerad
            i projektet Den goda jorden -- gjort en analys av vårt sätt att
            se på jordbruket. Det har varit frikopplat från naturen.
          </note>
          <note>
            Vi har sett på jordbruket som en industri. Det har varit fel.
            Det är oerhört viktigt att vi förvaltar jorden och markens bördighet
            och att vi för all framtid kan producera livsmedel som kan mätta
            vårt folk. Men vi måste också sätta in detta i ett etiskt och
            globalt sammanhang. Vi skall inte översvämma en marknad med produkter
            som vårt land egentligen inte kan producera på ett ekologiskt
            riktigt sätt.
          </note>
          <note>
            Allt detta beskriver en jordbrukspolitik i framtiden som Centerpartiet
            så varmt förespråkar. Kan jordbruksministern garantera att den
            politiken verkligen underlättas om vi blir medlemmar i EU?
          </note>
          <note>
            Det är svårt nog att få till stånd överenskommelser i ett litet
            land som Sverige. Det finns många låsningar och mycket prestige.
            Får vi rätt att gå före om vi blir medlemmar i EU? Eller är det,
            som jag misstänker och tror, lättare för oss att som ett litet
            land själva gå före och visa att det här är en väg som är duglig
            för framtiden?
          </note>
          <note>
            Anf. 55 Jordbruksminister KARL ERIK
          </note>
          <note type="speaker">
            OLSSON (c):
          </note>
          <note>
            Herr talman! Jag delar naturligtvis Birgitta
          </note>
          <note>
            Hambraeus uppfattning att det är kolossalt viktigt med hälsosamma
            livsmedel.
          </note>
          <note>
            När det gäller de frågor som jag har ansvar för i det här sammanhanget
            brukar jag just nämna det området som det mest angelägna. Det
            berör alla människor. Själva jordbrukspolitiken kanske inte dirket
            berör så många.
          </note>
          <note>
            Det är dock viktigt att framhålla att vi även i framtiden bestämmer
            kraven på miljö, djurskydd och standard på svenska livsmedel.
            I EU:s direktiv och acquis finns minimikrav. Dem får vi överskrida
            om vi från regeringens sida säger att vi inte tänker ge avkall
            på det regelsystem som vi har i Sverige och vi också är överens
            med näringen om att detta är en profil för de svenska jordbruken
            och framtiden som är viktig att behålla.
          </note>
          <note>
            Frågan om salmonella är den som debatteras mest när det gäller
            den totala bilden av djurhälsan och kanske även de fytosanitära
            reglerna. Vi hävdar att vi skall ha kvar vår rätt att kontrollera
            de livsmedel som förs in i landet, även om vi inte har gränskontroller.
            Den modell som vi föreslår har vi haft möjlighet att tillämpa
            sedan tidigare. Vi använder oss dock mer av den möjligheten nu,
            nämligen att göra en kontroll hos exportören.
          </note>
          <note>
            Det typiska för Sverige är att vi inte bara kontrollerar livsmedel.
            Vi kontrollerar hela kedjan, dvs. fodermedlen, de levande djuren
            och livsmedlen. Vi har uppnått en standard som är unik, kanske
            i hela världen. Därmed är det naturligtvis viktigt att behålla
            den.
          </note>
          <note>
            I delar av EU finns det en betydande förståelse för detta. Man
            är t.o.m. avundsjuk på vårt system. Det finns också de som ser
            detta som ett exporthinder.
          </note>
          <note>
            Jag tror att vi har mycket goda förutsättningar för att få gehör
            för våra synpunkter. Vi kan i grunden inte ge avkall på huvudprincipen
            när det gäller att behålla renheten.
          </note>
          <note>
            När man frångår marknadsekonomin uppstår det i stället en byråkrati.
            Vi har en lång erfarenhet av detta i det svenska samhället, även
            om det nu har skett fler utbetalningar via priset och färre direkt
            via postanvisningar eller bankgiron. Under senare år har vi i
            Sverige också prövat varianten med att betala direkt till bönderna.
            Det föreligger i och för sig en risk för fusk. Det gör det med
            alla sådana här system. Det är naturligtvis olagligt och skall
            beivras. Man kan inte kommentera det på ett annat sätt. I grunden
            skiljer sig EU:s system inte från det som vi tillämpar här i Sverige.
          </note>
          <note>
            Eftersom jordbrukspolitiken är den stora gemensamma frågan i
            EU går en stor del av EU:s budget just till jordbrukspolitiken.
            Dessutom blir återflödet till jordbrukssektorn betydande vid ett
          </note>
          <note>
            EU-medlemskap. De yttre ramarna för det som kan tänkas ligger
            någonstans vid sex miljarder och ända uppåt tio miljarder. Då
            är inte det gränsskydd som naturligtvis också ger ett stöd inräknat.
            Det stödet motsvaras av det svenska gränsskydd som vi har i dag.
          </note>
          <note>
            Korporationens möjligheter att agera förändras i princip inte.
            Vad som händer är att man får möjlighet att sälja vad som helst
            inom EU-området utan några restriktioner. Det bli alltså en ökad
            frihet i det sammanhanget. Att det finns en nationell kvot, t.ex.
            när det gäller mjölk, innebär inte någon begränsning i försäljningen.
            Det innebär bara en begränsning i produktionen.
          </note>
          <note>
            Det finns möjligen vissa som har anfört att det är ett problem
            att hålla reda på detta. Jag skall säga att Sverige torde vara
            ett av de länder i Europa som har den allra bästa kapaciteten
            för att hålla reda på saker. Redan i dag håller vi reda på nästan
            allting som händer ute i landet. Vi kan säkert också hålla ordning
            på hur mycket mjölk som produceras.
          </note>
          <note>
            Vi har haft ett tvåprissystem som var mycket likt kvotsystemet.
            Det är ingenting att eftersträva. Det sade jag också i min inledning,
            men det får man ta.
          </note>
          <note>
            Man får ta det onda med det goda i det här sammanhanget.
          </note>
          <note>
            När det gäller avgiften är det som när staten kräver in andra
            pengar. Det händer då och då. Man får skattsedlar och annat från
            samhället. Det här är inte värre.
          </note>
          <note>
            Tanken om ekologiskt socker är intressant. Den prövas nu av betodlarna
            på Gotland och av
          </note>
          <note>
            Sockerbolaget. Den totala volymen måste inrymmas i EU:s kvot.
            Däremot finns det inte något hinder mot att producera ekologiskt
            socker, och marknadsföringen är helt fri.
          </note>
          <note>
            I frågan om ekologisk produktion skulle jag vilja understryka
            att om vi får ett stöd i pengar för att gå vidare med våra idéer
            här i Sverige, så ser jag det som en fördel. Detta är vad vi kan
            få i det här sammanhanget.
          </note>
          <note>
            Jag delar Birgitta Hambraeus uppfattning när det gäller förvaltning
            av vår åkermark och våra naturresurser över huvud över taget.
            Det vore kanske inte så dumt om dessa centeridéerna kunde sprida
            sig också till EU-länderna. Detta blir det betydligt lättare att
            åstadkomma vid ett medlemskap.
          </note>
          <note type="speaker">
            Anf. 56 BIRGITTA HAMBRAEUS (c):
          </note>
          <note>
            Herr talman! Jordbruksministern sade att det vore bra om vi kunde
            få pengar till detta från EU. Men hur det än blir kommer vi att
            skicka ut väldigt mycket mer pengar än vad vi får tillbaka. Vad
            vi håller på och förhandlar om när det gäller pengarna är hur
            mycket av de pengar som vi redan har betalt som kommer tillbaka
            på deras villkor. Jag tycker att det är dåligt att man över huvud
            taget ger sig in i sådana förhandlingar.
          </note>
          <note>
            Vi kan bestämma vilka krav vi skall ställa på djurskydd och över
            huvud taget på vårt eget jordbruk, men vi kan inte hindra de andra
            EU-
          </note>
          <note>
            länderna att exportera sina produkter till oss. Vi kan inte förhindra
            att det importeras billigare varor som slår ut vårt eget jordbruk.
            När dessa billigare varor förs in i vårt land, blir det mycket
            svårare för våra egna jordbrukare att sälja sina produkter till
            de svenska konsumenterna. Lika väl som våra jordbrukare får möjlighet
            att exportera, så måste vi öppna oss och få ett mycket större
            överskott av jordbruksprodukter. Trycket på oss blir naturligtvis
            mycket större än det tryck som vi kan utöva på länderna på kontinenten.
          </note>
          <note>
            Jordbruksministern säger också att vi inte kan ge avkall på t.ex.
            skyddet mot salmonella. Jag tycker att det låter mycket spännande.
            Såvitt jag förstår kan det innebära att jordbruksministern så
            småningom kan hamna på min sida i folkomröstningskampanjen. Efter
            vad jag kan förstå av den föregående debatten är det så, att även
            om vi skulle uppnå ett lyckat resultat i förhandlingarna, kan
            vi inte garantera att detta kommer att hålla i EG-domstolens prövning,
            om denna skulle finna att något undantag strider mot t.ex. regler
            om konkurrensfrihet osv.
          </note>
          <note>
            Har vi rätt att kräva att någon skall redovisa att en produkt
            är fri från salmonella, innan den friare exporten kommer att gälla?
          </note>
          <note>
            Även om jordbruksministern tror sig ha fått ett gott resultat,
            är det alltså inte säkert att det kommer att hålla i praktiken.
            Därför måste vi ha garantier för att EG-domstolen verkligen går
            med på detta, innan vi kan vara säkra på att vi har fått detta
            för för vårt land så oerhört väsentliga skydd.
          </note>
          <note>
            Till sist vill jag ställa en fråga om norra Sverige.
          </note>
          <note>
            Riksdagen har beslutat att lönsamheten för jordbruket i norra
            Sverige inte får minska. Kan vi garantera att den lönsamhet som
            jordbruket i norra
          </note>
          <note>
            Sverige hade för några år sedan inte kommer att minska, om vi
            blir medlemmar i EU?
          </note>
          <note>
            Anf. 57 Jordbruksminister KARL ERIK
          </note>
          <note type="speaker">
            OLSSON (c):
          </note>
          <note>
            Herr talman! Riksdagen beslöt 1990 att lönsamheten i norra Sverige
            inte fick sjunka till följd av 1990 års jordbruksbeslut. Det pågår
            en ganska uppslitande debatt om tolkningen av riksdagens beslut
            angående lönsamheten. Liksom
          </note>
          <note>
            Jordbruksverket gjorde i sitt förberedelsearbete ser vi i departementet
            bl.a. på vad detta beslut formellt innebär. Vad innebär en fullständig
            garanti för lönsamheten i jordbruket i norra Sverige? Jag har
            fått ett råd av Jordbruksverket som innebär ett spann på lägst
            mellan 800 och 900 miljoner och högst l 300 miljoner. Det lägre
            beloppet är det som riksdagen egentligen har beslutat om, medan
            det högre är det som skulle krävas för att behålla lönsamheten
            på den nivå den hade på 1980-talet.
          </note>
          <note>
            Om vi får ett stöd från EU till jordbrukspolitiken även i norra
            Sverige, underlättar det våra möjligheter att betala. Dessutom
            är bottenbasen för priserna på jordbruksprodukter är något högre
            i näraliggande EU-länder än i Sverige. Då kan man säga att det
            inte ser särskilt mörkt ut, eftersom basen lyfts något och vi
            dessutom får hjälp med att betala en del av det som vi i dag själva
            betalar till hundra procent.
          </note>
          <note>
            Förhandlingarna om salmonellaskyddet är ännu inte slutförda.
            Jag har även i EU hört formuleringen att alla ställer upp på principen
            om ett fritt flöde av varor men att ett fritt flöde av sjukdomar
            inte är något att eftersträva. Det tycker jag är en bra formulering,
            och detta tror jag att folket i EU också begriper.
          </note>
          <note>
            Så till det som har sagts om att skicka ut pengar.
          </note>
          <note>
            Egentligen borde jag av något slags social ambition kunna säga
            att det väl är ganska riktigt att vi bidrar med dessa pengar.
            Det är emellertid ändå så att vi i första hand ser till oss själva.
            Nettoutbetalningen, som kanske kommer att uppgå till maximalt
            10
          </note>
          <note>
            miljarder, kommer sannolikt att ge en del effekter som gynnar
            vår ekonomi. Därför är detta egentligen inte någon nettokostnad.
            Jag har noterat att denna fråga tidigare i dag har varit uppe
            till debatt här i kammaren.
          </note>
          <note>
            Låt mig ta ett exempel från jordbrukets område.
          </note>
          <note>
            Min kollega i Grekland var på besök hos mig för någon vecka sedan.
            Han är nu ordförande i rådet.
          </note>
          <note>
            Han fick besöka några jordbruk i Orsatrakten i
          </note>
          <note>
            Dalarna och även något jordbruk på Gotland. Vi visade inte upp
            det bästa vi har, utan vi ville visa ett genomsnitt och även en
            del av våra problem.
          </note>
          <note>
            Vid diskussioner med denne grekiske minister om situationen i
            delar av EU får man en liten tankeställare. I Grekland har i dag
            25 % av befolkningen sin sysselsättning i jordbruket. Detta tal
            är 13 à 14 procentenheter högre än i Sverige.
          </note>
          <note>
            Dessa 25 % av Greklands befolkning har mer än hälften så stor
            andel per capita av BNP som resten av grekerna. I Grekland totalt
            är BNP per capita inte mer än en fjärdedel av den i Sverige.
          </note>
          <note>
            Jag har förståelse i synnerhet för representanter för jordbruket
            i sådana länder när de säger att de har ett intresse av att få
            pengar. Vi ser alltså att de fonder som vi bidrar till genom EU-medlemskapet
            har ett visst fog för sig. Om vi kan bidra till detta utan att
            göra någon förlust, skall vi kanske inte gräma oss så förfärligt
            mycket.
          </note>
          <note>
            Om de andra länderna i EU, som jag alltså hoppas att vi kommer
            att tillhöra, skulle slå ut det svenska jordbruket beror på om
            vi har en konkurrenskraft som bygger på vår produktionsförmåga,
            våra produkters kvalitet och de stödformer som vi är beroende
            av och som innebär att vi kan upprätthålla produktionen. Jag är
            övertygad om att de svenska konsumenterna under överskådlig tid
            vill ha färska livsmedel, som är av hög kvalitet och som är producerade
            ganska nära. Den största delen av de varor som konsumeras här
            kommer därför att vara svensk. Vi kommer också att få en ökning
            av import, men detta skall vi kunna möta genom en ökning av den
            svenska exporten.
          </note>
          <note>
            På längre sikt tror jag faktiskt att vi i vårt ganska rena land,
            som vi kan göra ännu bättre, har goda förutsättningar att utveckla
            vår produktion även av andra produkter än livsmedel i jordbruket,
            t.ex.
          </note>
          <note>
            produkter för energi- och industriändamål. Här ligger vi litet
            före, men debatten är densamma.
          </note>
          <note type="speaker">
            Anf. 58 BIRGITTA HAMBRAEUS (c):
          </note>
          <note>
            Herr talman! Det som jordbruksministern här säger är oerhört
            viktigt -- det kan självfallet inte vara någon rättighet att exportera
            sjukdomar.
          </note>
          <note>
            Får jag med tanke på den juridiska debatt som vi hade tidigare
            i dag fråga jordbruksministern om han verkligen är villig att
            kräva att detta nu får en sådan form i förhandlingarna, att vi
            kan vara säkra på att domstolen kommer att anse att detta är vattentätt.
          </note>
          <note>
            Det skall inte vara möjligt att hit exportera jordbruksprodukter
            -- ägg, fjäderfä och annat kött -- som kan ge salmonella. Denna
            regel måste emellertid vara helt vattentät.
          </note>
          <note>
            Jordbruksministern berättade att 25 % av arbetskraften i Grekland
            är jordbrukare och säger att det inte är mer än rimligt att vi
            hjälper till och ger bistånd, eftersom många länder i EU har det
            så oerhört mycket sämre. Det är riktigt. Sverige är betydligt
            rikare än något annat EU-land om man t.ex. mäter BNI.
          </note>
          <note>
            Det finns en ojämlikhet här. Men ser man till ojämlikheten på
            jorden är varenda grek våldsamt rik i jämförelse med de 20 % av
            jordens befolkning som lever under absolut fattigdom. Då kan jag
            verkligen undra över prioriteringarna. Är det verkligen Europa
            som nu skall bli rikare och rikare -- en rikemansklubb? Har vi
            inte ett globalt etiskt ansvar?
          </note>
          <note>
            Många fler människor lever alltså fortfarande av jordbruk i EG-området.
            Vi har färre här. Vi har alltså rationaliserat mycket mer. Detta
            gäller också industrin. Vi ligger långt framme när det gäller
            rationaliseringar. Sverige är i själva verket långt inne i det
            postindustriella samhället.
          </note>
          <note>
            Vi behöver en ny ekonomisk teori för att klara det nya samhälle
            som växer fram. Eftersom EU-
          </note>
          <note>
            länderna är efter oss här och vi är före tror jag att det skulle
            hjälpa oss att stanna som ett fritt land och utveckla den ekonomiska
            teori som behövs för morgondagen. Det skall vara ett kretsloppssamhälle
            med hög välfärd och stor jämlikhet. Det behövs en teori som gör
            att vi inte tror att vi hela tiden måste producera mer varor för
            att ha råd till allt det andra vi önskar och behöver:
          </note>
          <note>
            vård, utbildning, kultur. Jag tror att Sverige har en stor uppgift
            där. Den kommer inte att underlättas om vi blir medlemmar i EU,
            som i många fall ligger långt efter oss.
          </note>
          <note>
            Anf. 59 Jordbruksminister KARL ERIK
          </note>
          <note type="speaker">
            OLSSON (c):
          </note>
          <note>
            Herr talman! Det är naturligtvis svårt att i förväg garantera
            vad domstolen kan säga i ett givet läge.
          </note>
          <note>
            Jag har ambitionen att göra den här frågan så vattentät som möjligt.
            Men vi har inte heller i dag någon vattentät situation.
          </note>
          <note>
            Vi skall komma ihåg att vi i produktionen har en så gott som
            vattentät situation. Där kontrolleras allt som förs in. Man har
            en restriktivitet, eftersom man är rädd om det man har. Standarden
            inom vår hönsproduktion av olika typer och även grisproduktionen
            är fantastisk. Man riskerar inte detta.
          </note>
          <note>
            På konsumtionssidan har vi ett stickprovskontrollsystem som inte
            är vattentätt. Ett system med certifikat från exportören skulle
            vara bättre än det system som vi i dag tillämpar.
          </note>
          <note>
            Dessutom löper vi en risk genom att vi reser ganska mycket. Svensken
            äter utländsk mat i utlandet, vilket är en betydande oförsiktighet.
            Det är på det sättet som vi drar hem de flesta salmonellafallen
            i landet. Det tänker vi inte förbjuda, det får man fortsätta med.
            Det gör att man inte kan uppnå en fullständigt vattentät situation.
            Men jag tror att vårt föredöme är något som producenter av livsmedel
            i många EU-länder skulle önska att de kunde följa efter.
          </note>
          <note>
            Jag har mycket stor respekt för Birgitta Hambraeus synpunkt på
            de fattiga i världen. Men vi har aldrig i Sverige satt Norrlandsproblematiken
            emot uländerna. Vi har alltid sagt att vi skall kunna ha både
            en regionalpolitik och ett rejält ulandsbistånd. Jag tror att
            vi också skall kunna ha en bra EU-politik och ett u-landsbistånd.
            Genom att vi får en bättre ekonomi har vi också möjlighet att
            bistå bättre.
          </note>
          <note>
            Debatten om kretslopp och god miljö skall vi föra med all kraft
            här hemma. Men vi behöver inte bli sämre här hemma för att vi
            också för den debatten utanför vårt land, inom den europeiska
            unionen.
          </note>
          <note>
            Överläggningen var härmed avslutad.
          </note>
          <note>
            6 § Bordläggning
          </note>
          <note>
            Anmäldes och bordlades
          </note>
          <note>
            Skatteutskottets betänkande
          </note>
          <note>
            1993/94:SkU28 Upphävande av vissa författningar
          </note>
          <note>
            Lagutskottets betänkanden
          </note>
          <note>
            1993/94:LU14 Internationella oljeskadefonden
          </note>
          <note>
            1993/94:LU15 Ändring i växtförädlarrättslagen
          </note>
          <note>
            Utbildningsutskottets betänkanden
          </note>
          <note>
            1993/94:UbU3 Lokalkostnader vid universitet och högskolor
          </note>
          <note>
            1993/94:UbU4 Sveriges lantbruksuniversitet
          </note>
          <note>
            7 § Anmälan om interpellationer
          </note>
          <note>
            Anmäldes att följande interpellation framställts
          </note>
          <note>
            den 17 februari
          </note>
          <note type="speaker">
            1993/94:93 av Sten Östlund (s) till arbetsmarknadsministern om
            konventionen om arbetsskadeersättning:
          </note>
          <note>
            Internationella arbetsorganisationen, ILO, är ett viktigt FN-organ
            som Sverige tillhört och varit aktivt verksamt i sedan 1920. Organisationen
            har som målsättning att främja social rättvisa och humana arbetsvillkor
            som en förutsättning för fred inom och mellan nationerna.
          </note>
          <note>
            Med denna målsättning har arbetet inom ILO
          </note>
          <note>
            bedrivits för att förbättra löntagarnas arbets- och levnadsvillkor,
            tillvaratagandet av mänskliga resurser och inte minst utveckling
            av normer och regler för arbetslivet som tagit sig uttryck i konventioner
            och rekommendationer, vilka
          </note>
          <note>
            Sverige i de flesta fall antagit.
          </note>
          <note>
            En viktig del i ILO:s verksamhet är inrtiktad på tekniskt biståndsarbete
            för att utveckla arbetslivet i länder som nyligen påbörjat en
            social och ekonomisk utveckling eller som övergått från planhushållning
            till marknadsekonomiska förhållanden.
          </note>
          <note>
            Hela systemet bygger på frivilligt gjorda åtaganden av regeringar
            och att dessa åtaganden följs. Det är mot denna bakgrund allvarligt
            att regeringen i ett industriellt och ekonomiskt utvecklat medlemsland
            som Sverige nonchalerar ingångna konventioner och fattar beslut
            som föranleder löntagarorganisationerna att anmäla Sverige för
            brott mot antagna konventioner. Än värre är att detta i sin tur
            lett till att Sverige ''fällts'' för brott mot en antagen konvention,
            ILO:s konvention 121
          </note>
          <note>
            om arbetsskadeersättning.
          </note>
          <note>
            Enligt uppgifter i massmedierna avser regeringen inte att vidta
            några åtgärder, trots ILO:s beslut.
          </note>
          <note>
            Skälen för detta anges vara av ekonomisk natur.
          </note>
          <note>
            Vilka konsekvenser ett sådant betraktelsesätt kan föra med sig
            torde var och en kunna förstå. Jag utgår emellertid från att en
            svensk regering inte kan fortsätta att bryta mot en internationell
            konvention.
          </note>
          <note>
            På den andra anmälningspunkten, att inskränkningar har gjorts
            i begreppet arbetsskada och att hårda beviskrav om orsakssamband
            införts, har ILO krävt bl.a. att regeringen till expertkommittén
            skall redovisa i detalj hur de nya bestämmelserna praktiskt tillämpas.
            Dessutom skall detaljerad statistik redovisas om arbetsskadefall
            och yrkessjukdomar och skälen till om någon vägrats ersättning.
          </note>
          <note>
            Jag vill mot denna bakgrund fråga arbetsmarknadsministern följande:
          </note>
          <note>
            1. Avser den svenska regeringen att vidta åtgärder så att man
            inte bryter mot konvention 121 rörande ersättning under karensdag?
          </note>
          <note>
            2. Vilka åtgärder har arbetsmarknadsministern som är ansvarig
            för ILO-frågor i regeringen i så fall vidtagit?
          </note>
          <note>
            3. Om regeringen inte ämnar vidta några åtgärder, vilka konsekvenser
            bedömer arbetsmarknadsministern att detta kommer att få i det
            internationella samarbetet?
          </note>
          <note>
            4. Vilka åtgärder har arbetsmarknadsministern vidtagit för att
            kunna redovisa till expertkommittén enligt ILO:s utslag rörande
            bedömningen av arbetssjukdomar?
          </note>
          <note>
            5. iHur kommer regeringen att informera riksdagen om sina beslut
            i dessa frågor?
          </note>
          <note>
            8 § Anmälan om frågor
          </note>
          <note>
            Anmäldes att följande frågor framställts
          </note>
          <note>
            den 17 februari
          </note>
          <note type="speaker">
            1993/94:356 av Bengt Harding Olson (fp) till civilministern om
            ett skånskt regionförbund:
          </note>
          <note>
            Handlingskraftiga regioner och regionalt samarbete har i Europa
            blivit nyckeln till ekonomisk tillväxt och ökad sysselsättning.
          </note>
          <note>
            Bildandet av ett skånskt regionförbund har föreslagits av den
            s.k. regionberedningen. Vid remissbehandlingen har nästan alla
            kommuner tillstyrkt förslaget.
          </note>
          <note>
            Nu är det utomordentligt angeläget att regeringen skyndsamt fattar
            beslut i denna viktiga Skånefråga.
          </note>
          <note>
            Mot denna bakgrund vill jag ställa följande fråga:
          </note>
          <note>
            Är statsrådet beredd att vidtaga åtgärder för att undvika att
            frågan om Skåneparlamentet hamnar i långbänk?
          </note>
          <note type="speaker">
            1993/94:357 av Catarina Rönnung (s) till civilministern om kommunerna
            och offentlighetsprincipen:
          </note>
          <note>
            Till JO-ämbetet inkom under 1992--93 ett 60-tal anmälningar om
            att kommuner inte lämnat ut offentliga handlingar.
          </note>
          <note>
            Är civilministern beredd att initiera en informationsverksamhet
            för kommunernas tjänstemän och förtroendevalda om innebörden av
            den svenska offentlighetsprincipen?
          </note>
          <note type="speaker">
            1993/94:358 av Ingela Mårtensson (fp) till utrikesministern om
            gränskontrollen:
          </note>
          <note>
            Dagens Nyheter har rapporterat om skärpt gränskontroll mellan
            Sverige och Danmark. Den nordiska överenskommelsen om passfrihet
            som har verkat i 42 år skall nu inskränkas. Svenska medborgare
            med icke-nordiskt utseende kommer inte att omfattas av passfriheten.
            Det måste anses som diskriminering av en minoritet.
          </note>
          <note>
            Mot denna bakgrund skulle jag vilja fråga utrikesministern:
          </note>
          <note>
            Vad avser regeringen göra för att den nordiska passfriheten även
            i fortsättningen skall gälla alla svenska medborgare?
          </note>
          <note type="speaker">
            1993/94:359 av Sten Andersson i Malmö (m) till justitieministern
            om rehabiliteringen av fängelsedömda:
          </note>
          <note>
            Undertecknad är medveten om att intagna på fängelser bör vara
            informerade om vad som händer i samhället. Detta har hitintills
            tillgodosetts via tidningar, radio och TV på anstalterna.
          </note>
          <note>
            Däremot blir jag förvånad över att intagna vid fängelser nu ges
            möjlighet att se filmkanaler som
          </note>
          <note>
            TV 1000. Där sändes filmer dygnet runt, och inslagen av våld
            och kriminalitet är omfattande.
          </note>
          <note>
            Det är något motsägelsefullt att intagna, vilka under dagtid
            skall rehabiliteras i syfte att komma bort från kriminalitet,
            under helger och kvällstid kan bevittna ''the latest news'' inom
            samma område!
          </note>
          <note>
            Vilka åtgärder är statsrådet beredd att vidta så att fritiden
            på anstalterna inte skall bedrivas på sådant sätt att målet med
            rehabiliteringen motverkas?
          </note>
          <note type="speaker">
            1993/94:360 av Sten Andersson i Malmö (m) till justitieministern
            om Brottsofferfonden:
          </note>
          <note>
            Enligt uppgift i media kommer ett förslag att läggas, vilket
            innebär att fängelsedömda, utöver redan bestämda 300 kr, skall
            erlägga 20 % av den lön de erhåller på anstalt till en fond för
            brottsoffer.
          </note>
          <note>
            Om detta är inget att säga, ty det är i högsta grad rimligt att
            utdömda skadestånd så långt som möjligt skall betalas av den vållande!
          </note>
          <note>
            Däremot är det förvånansvärt att uppgifter också cirkulerar om
            att nämnda 20 % av den inte skall gå direkt till brottsoffer.
            I stället skall dessa medel i huvudsak användas till uppbyggandet
            av en ny (!)
          </note>
          <note>
            statlig myndighet, som skall syssla med upplysningsverksamhet
            avseende brottsoffer.
          </note>
          <note>
            Vilka åtgärder avser statsrådet vidta för att det aviserade avdraget
            på fängelsedömdas löner fullt ut skall komma brottsoffren till
            del?
          </note>
          <note type="speaker">
            1993/94:361 av Lennart Brunander (c) till justitieministern om
            Borås och Sjuhäradsbygdens tingsrätter:
          </note>
          <note>
            Domstolsverket har ånyo aktualiserat en sammanslagning av Borås
            och Sjuhäradsbygdens tingsrätter. Denna fråga har varit aktuell
            tidigare, senast 1988. Det blev då ingen sammanslagning, bl.a.
            därför att det inte fanns någon ändamålsenlig lösning på lokalfrågan.
            Inte heller denna gång finns det ett realistiskt förslag på lokalförsörjningen
            för en sammanslagen tingsrätt. Det förslag som finns har för få
            arbetsplatser, vilket gör inhyrning på annan plats nödvändig.
            Det är och så att det föreslagna antalet rotlar, tio stycken,
            är för litet.
          </note>
          <note>
            Under 1993 har antalet ärenden vid
          </note>
          <note>
            Sjuhäradsbygdens tingsrätt ökat med 24 % och vid
          </note>
          <note>
            Borås med 10 %. Det finns behov av fler rotlar, och då blir bristen
            på lokaler ännu klarare. De ekonomiska beräkningarna, som skulle
            ge en mindre vinst för en sammanslagen tingsrätt, måste mot denna
            bakgrund ifrågasättas. Det finns ett stort önskemål att behålla
            de två tingsrätterna var för sig i Borås.
          </note>
          <note>
            Mot denna bakgrund anhåller jag att ställa följande fråga:
          </note>
          <note>
            Är justitieministern beredd att medverka till att
          </note>
          <note>
            Borås och Sjuhäradsbygdens tingsrätter också framöver får vara
            självständiga enheter?
          </note>
          <note type="speaker">
            1993/94:362 av Lena Klevenås (s) till miljöministern om upparbetning
            av kärnbränsle:
          </note>
          <note>
            Den brittiska regeringen har givit tillstånd till igångsättning
            av upparbetsningsanläggningen
          </note>
          <note>
            Thorp i Sellafield.
          </note>
          <note>
            Riksdagen har uttalat att svenskt kärnbränsle inte skall upparbetas.
            Trots detta ligger 140 ton använt svenskt kärnbränsle i Sellafield
            och väntar på upparbetning.
          </note>
          <note>
            Vad tänker miljöministern vidta för åtgärder för att riksdagens
            uttalande skall följas?
          </note>
          <note>
            den 18 februari
          </note>
          <note>
            1993/94:363 av Bertil Måbrink (v) till statsrådet Alf
          </note>
          <note>
            Svensson om handläggningen i Peru av åtal mot medlemmar av landets
            armé:
          </note>
          <note>
            Natten mellan den 17 och 18 juli 1992 bortfördes universitetsläraren
            Hugo Munoz Sanchez och nio studenter från Cantutauniversitetet
            i Peru av en enhet av den peruanska armén. Den 8 juli 1993
          </note>
          <note>
            hittade journalister från tidningen Si fyra hemliga gravar nära
            landsvägen mellan Lima och Ciengulla.
          </note>
          <note>
            I september fastslog en civil åklagare att gravarna innehöll
            kvarlevorna av några av de saknade studenterna. En armémajor och
            flera meniga, eventuellt så många som elva stycken, har enligt
            uppgift åtalats för kidnappning, försvinnande och mord.
          </note>
          <note>
            Människorättsorganisationer har ansett det som avgörande att
            åtalet handläggs av civila domstolar.
          </note>
          <note>
            Så skulle också bli fallet efter beslut av högsta domstolen.
            President Fujimori har emellertid den 7
          </note>
          <note>
            februari genomdrivit en hastig lagändring i kongressen som innebär
            att fallet skall handläggas av militärdomstol.
          </note>
          <note>
            På vilket sätt kommer regeringen att protestera mot denna kränkning
            av grundläggande maktdelningsprinciper och rättsväsendets oberoende?
          </note>
          <note type="speaker">
            1993/94:364 av Karin Starrin (c) till socialministern om fler
            kvinnliga professorer:
          </note>
          <note>
            Har ett brott begåtts mot jämställdhetslagen? Det är en fråga
            som vi måste ställa oss utifrån att en välmeriterad kvinnlig forskare
            inte får professorstiteln i fysiologi vid Karolinska institutet.
          </note>
          <note>
            Detta måste ses som ett allvarligt exempel på att viljan inte
            finns att förbättra jämställdheten.
          </note>
          <note>
            Ansträngningar måste göras för att vi skall få ett jämställt
            samhälle. Detta gäller inte minst inom forskningens område. För
            att vi skall kunna vidta rätta åtgärder och lösningar måste det
            finnas kunskap. Betydande summor pengar satsas på forskning som
            berör manliga områden. Hittills har det visat sig mycket svårt
            att få tillräckliga anslag till forskning som berör kvinnors arbetsliv,
            hälsa och roll i samhället. Detta har delvis sin förklaring i
            att det finns för få kvinnliga professorer. Endast 6 %
          </note>
          <note>
            av det totala antalet professorer är kvinnor.
          </note>
          <note>
            Vad avser jämställdhetsministern att vidta för åtgärder för att
            fler kvinnliga professorer skall utnämnas?
          </note>
          <note type="speaker">
            1993/94:365 av Monica Öhmna (s) till arbetsmarknadsministern
            om bidraget till ungdomspraktikanter:
          </note>
          <note>
            Den 1 januari 1994 infördes ett finansieringsbidrag för ungdomspraktikanter.
            De första sex månaderna skall arbetsgivaren betala 1 000 kr per
            månad för en praktikant. Om praktikanten anvisas fortsatt praktik
            är kostnaden 3 000 kr per månad.
          </note>
          <note>
            Det har kommit till min kännedom att det har uppstått tolkningsproblem
            ute på förmedlingarna, vilket allvarligt drabbar de berörda ungdomarna.
          </note>
          <note>
            Oklarheten gäller de fall då en praktikant påbörjat sin första
            sexmånadersperiod före den 1 januari
          </note>
          <note>
            1994 och sedan övergår till en fortsatt praktik hos samma arbetsgivare.
          </note>
          <note>
            Jag vill mot denna bakgrund fråga arbetsmarknadsministern om
            det är korrekt att bidraget i dessa fall uppgår till 1 000 kr
            per månad.
          </note>
          <note>
            9 § Kammaren åtskildes kl. 13.04.
          </note>
          <note>
            Förhandlingarna leddes
          </note>
          <note>
            av talmannen från sammanträdets början t.o.m. 3
          </note>
          <note>
            § anf. 31 (delvis) och
          </note>
          <note>
            av tredje vice talmannen därefter till sammanträdets slut.
          </note>
        </div>
      </body>
    </text>
  </TEI>
</teiCorpus>
