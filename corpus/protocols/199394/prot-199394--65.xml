<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 199394</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 199394</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-199394--65</head>
          <docDate when="1994-02-23">1994-02-23</docDate>
        </div>
      </front>
      <body>
        <div>
          <note>
            1 § Justering av protokoll
          </note>
          <note>
            Justerades protokollet för den 17 februari.
          </note>
          <note>
            2 § Hänvisning av ärenden till utskott
          </note>
          <note>
            Föredrogs och hänvisades
          </note>
          <note>
            Proposition
          </note>
          <note>
            1993/94:162 till näringsutskottet
          </note>
          <note>
            Redogörelse
          </note>
          <note>
            1993/94:RJ1 till utbildningsutskottet
          </note>
          <note>
            3 § Utrikespolitisk debatt
          </note>
          <note>
            Allmänna frågor
          </note>
          <note>
            Anf. 1 Utrikesminister MARGARETHA AF
          </note>
          <note type="speaker">
            UGGLAS (m):
          </note>
          <note>
            Fru talman! Ärade ledamöter! Det kalla krigets speciella världsordning
            försvinner nu långsamt in i historien. En ny håller mödosamt på
            att utformas.
          </note>
          <note>
            I bilden av föränderlighet -- på sina håll av upplösning -- finns
            både ljusa och mörka stråk.
          </note>
          <note>
            Hela Europa har befriats från bördan av alliansernas kapprustning
            och från hotet av sovjetisk aggression.
          </note>
          <note>
            I Västeuropa pågår en politisk och ekonomisk integration som
            har stor dragningskraft på omvärlden.
          </note>
          <note>
            I Central- och Östeuropa har folken för första gången på mer
            än 50 år fått möjlighet att fritt forma sin egen framtid.
          </note>
          <note>
            Nordens säkerhetspolitiska läge har utan tvekan förbättrats genom
            den dramatiska utveckling som ägt rum de senaste åren. Östersjöns
            strandstater har nu alla demokratiskt valda regeringar. I
          </note>
          <note>
            Ryssland har Sverige återfått en granne med vilken vi kan och
            vill utveckla normala förbindelser.
          </note>
          <note>
            Samtidigt är de nyvunna strukturerna sköra. Om situationen i
            vårt närområde försämras kan de nordiska länderna komma i ett
            mycket utsatt läge.
          </note>
          <note>
            Ett antal u-länder uppvisar anmärkningsvärda ekonomiska framgångar.
            En integrationsprocess håller på att förstärkas i Stilla havs-området,
            som redan är världens främsta tillväxtregion. Länder och regioner
            tar mer än tidigare ansvar för säkerhet och ekonomiskt framåtskridande
            i det egna området.
          </note>
          <note>
            På många håll i världen förvärras likväl fattigdomen, vilket
            ställer stora krav på vår solidaritet. Vi ser nya konfliktmönster,
            mer oförsonliga och -- vill det synas -- mindre åtkomliga för
            förnuft och internationellt framförhandlade lösningar.
          </note>
          <note>
            Det är i denna internationella situation den svenska utrikespolitiken
            har att verka. Målet står fast:
          </note>
          <note>
            Vi vill bevara Sveriges frihet och oberoende. Vi vill vidmakthålla
            fred och stabilitet i vår del av världen och bidra till fredliga
            lösningar i andra regioner. Vi vill skapa förutsättningar för
            ekonomiska framsteg här hemma och i vår omvärld.
          </note>
          <note>
            Vi vill stärka det internationella samarbetet globalt och regionalt
            och spela den roll som vårt ansvar och traditionen bjuder och
            som en ny tid kräver. Vår aktiva medverkan i FN och vårt deltagande
            i europeiska organisationer som Europarådet och
          </note>
          <note>
            ESK är uttryck härför.
          </note>
          <note>
            Det är regeringens övertygelse att den europeiska unionen kommer
            att förbli kärnan i det europeiska samarbetet. Med utgångspunkt
            i riksdagens uppdrag ser regeringen det som sin uppgift att föra
          </note>
          <note>
            Sverige fram till ett medlemskap i den europeiska unionen. Ett
            intensivt och omfattande arbete har under det gångna året lagts
            ned på detta. Väsentliga svenska synpunkter har fått gehör i förhandlingarna.
            Regeringen hyser gott hopp om att förhandlingarna skall vara slutförda
            inom kort.
          </note>
          <note>
            En folkomröstning skall avgöra frågan.
          </note>
          <note>
            Medlemskap i Europeiska unionen innebär ett vägval. Väljer vi
            medlemskapet ökar Sveriges möjligheter att bidra aktivt till Europas
            internationalisering.
          </note>
          <note>
            Som medlem i EU kommer Sverige att kunna medverka i det nära
            samarbete mellan Öst- och
          </note>
          <note>
            Västeuropa som vi alla så länge har eftersträvat men som först
            nu blivit möjligt.
          </note>
          <note>
            Som medlem av EU kommer Sverige och övriga nordiska länder att
            kunna ge en nordeuropeisk dimension till EU:s gemensamma utrikes-
            och säkerhetspolitik.
          </note>
          <note>
            Ett svenskt inträde i EU kommer att föra oss in i en organisation
            som är nära förbunden med världens övriga länder. Sveriges internationella
            arena kommer inte att bli mindre, utan större.
          </note>
          <note>
            Regeringen räknar med att redan i vår ta del i det utrikespolitiska
            samarbete mellan EU-länderna som bl.a. riktar sig till Asien,
            Afrika och
          </note>
          <note>
            Latinamerika.
          </note>
          <note>
            Låt mig ta den nyligen träffade GATT-uppgörelsen som tecken på
            hur europeisk integration går hand i hand med öppenhet och globalt
            samarbete. För ett litet utrikeshandelsberoende land som Sverige
            kan betydelsen av denna världsvida överenskommelse inte nog understrykas.
            De fattiga ländernas behov liksom sambandet mellan handel och
            miljö kommer att uppmärksammas särskilt i det fortsatta multilaterala
            förhandlingsarbetet.
          </note>
          <note>
            Europarådet har som huvuduppgift att främja demokrati och mänskliga
            rättigheter i Europa och har därför en särskilt viktig roll att
            spela i den förändringstid vi nu lever i. Inte minst i omdaningsprocessen
            i Central- och Östeuropa, när det gäller att bidra till uppbyggandet
            av rättssamhällen och parlamentarisk demokrati i tidigare diktaturer
            och nya medlemsländer, kan
          </note>
          <note>
            Europarådet göra betydande insatser.
          </note>
          <note>
            Fru talman! Regeringarna i Europa söker nya samarbetsformer.
            Det vi vill uppnå är en ordning som har frihet och demokrati som
            grund. De många försöken under det kalla kriget att skapa avspänning
            och samarbete över blockgränserna utgick alla från föreställningar
            om en samlevnad mellan ofrihetens och frihetens system.
          </note>
          <note>
            Den tiden har vi nu lämnat bakom oss.
          </note>
          <note>
            Ännu går det inte exakt att ange hur en ny säkerhetsordning bäst
            etableras, men det vore ansvarslöst av oss att inte aktivt och
            förutsättningslöst ge vårt bidrag till den när den börjat ta form.
            Målet måste vara att Sverige skall sitta med vid det rådsbord
            där Europas framtid utformas.
          </note>
          <note>
            Därför har Sverige ett klart intresse av att delta i
          </note>
          <note>
            NATO-initiativet Partnership for Peace. Värdet av initiativet
            består inte minst i det åsyftade breda europeiska deltagandet.
            Det utgör en bekräftelse på ett fortsatt amerikanskt engagemang
            för
          </note>
          <note>
            Europas säkerhet, samtidigt som PFP inbjuder också Ryssland att
            delta i samarbetet. Regeringen överväger nu hur ett svenskt deltagande
            kan utformas och vilka bidrag Sverige kan lämna till denna samverkan,
            som ytterst har ett förtroendeskapande syfte. Ett viktigt inslag
            i samarbetet kommer att bli utbildning och övning för fredsbevarande
            operationer. Regeringen räknar med att senare i vår ha utarbetat
            ett första förslag till samarbetsarrangemang med NATO. Liksom
            på andra säkerhetspolitiska områden kommer ett brett parlamentariskt
            samförstånd att eftersträvas.
          </note>
          <note>
            Partnership for Peace innebär ingen försvarsgemenskap mellan
            deltagarna. Sveriges alliansfrihet består alltjämt. Ingen annan
            har ansvar för vårt försvar.
          </note>
          <note>
            Fru talman! Att främja stabiliteten i Central- och
          </note>
          <note>
            Östeuropa liksom i Rysslands nya grannstater är
          </note>
          <note>
            ESK:s huvuduppgift. Genom nära samverkan mellan det svenska ordförandeskapet,
            minoritetskommissarien och ESK:s lokala närvaro togs under det
            gångna året viktiga steg framåt i det konfliktförebyggande och
            konfliktbegränsande arbetet. ESK kunde bidra till nationsbyggandet
            i
          </note>
          <note>
            Baltikum, till samlevnaden mellan olika folkgrupper i Central-
            och Östeuropa och till begränsningen av antalet konflikthärdar
            på Balkan.
          </note>
          <note>
            I detta arbete kunde vi utnyttja många av ESK:s fördelar: det
            allomfattande medlemskapet, de gemensamma värderingarna, de krishanteringsmekanismer
            som börjat byggas upp de senaste åren liksom en tradition av flexibilitet
            och praktiskt handlag i hanteringen av nya problem.
          </note>
          <note>
            Samtidigt blev vi påminda om ESK:s begränsningar. Om parterna
            i en konflikt inte själva vill lösa dem på politisk väg kan ESK
            inte göra det åt dem. ESK kan sätta parterna under tryck, men
            inte med militära tvångsmedel driva fram en lösning.
          </note>
          <note>
            Att ESK inte har den inre täthet som behövs för att hantera alla
            konflikter mellan eller inom dess medlemsstater leder till två
            slutsatser. Den första är att ESK-samarbetet måste fördjupas.
            Den andra är att ESK:s normsystem och konfliktförebyggande mekanismer
            måste kompletteras med en annan, mer djupgående, integration.
            Övriga samarbetssträvanden i Europa är därför särskilt viktiga.
          </note>
          <note>
            Under året har Sverige etablerat ett fastare samarbete mellan
            FN och ESK. Genom bättre samverkan vinner båda organisationerna
            i styrka.
          </note>
          <note>
            Fru talman! Kriget i Bosnien är en mänsklig och politisk tragedi.
            Striderna har lett till att en av FN:s medlemsstater sönderfaller
            och förstörs. Kriget har karakteriserats av grymheter som etnisk
            rensning, urskillningslös artilleribeskjutning, övergrepp mot
            kvinnor och tortyr.
          </note>
          <note>
            Sverige gav sitt stöd till FN:s generalsekreterares begäran till
            NATO om beredskap att använda flygstridskrafter för att genomdriva
            de beslut som säkerhetsrådet fattat. Det är tillfredsställande
            att den bestämda hållningen från FN:s och NATO:s sida tillsammans
            med Rysslands insatser nu givit positiva resultat. Hotet om flyginsatser
            måste emellertid kvarstå till dess vapenvilans alla villkor uppfylls.
            Belägringen av Sarajevo bör omgående hävas och striderna stoppas
            även på andra håll i
          </note>
          <note>
            Bosnien.
          </note>
          <note>
            Det tillfälle som nu uppstått måste utnyttjas för förhandlingar.
            De stridande parterna måste förmås att inse att det meningslösa
            dödandet måste få ett slut.
          </note>
          <note>
            Sanktionerna mot Serbien och Montenegro måste upprätthållas till
            dess vi ser att en allomfattande politisk lösning av konflikterna
            i hela det f.d.
          </note>
          <note>
            Jugoslavien är inom räckhåll.
          </note>
          <note>
            Sverige deltar i alla de fredsbevarande operationer som FN genomför
            i olika delar av det f.d.
          </note>
          <note>
            Jugoslavien. Sammantaget är mer än 1 200 svenska soldater under
            FN-tjänst i området. Den nordiska bataljonen i Bosnien har fått
            välförtjänt beröm för sina insatser. Ett kompani befinner sig
            sedan en tid i Sarajevo.
          </note>
          <note>
            Sverige är ledande när det gäller stöd för sanktionerna mot Serbien.
            Vi bidrar med över 700
          </note>
          <note>
            miljoner kronor i katastrofhjälp och är därmed den per invånare
            största bidragsgivaren till de humanitära insatserna i f.d. Jugoslavien.
            Nära
          </note>
          <note>
            100 000 flyktingar har sökt sig till Sverige.
          </note>
          <note>
            Våra insatser syftar till att minska lidandet och medverka till
            att hindra en spridning av konflikten.
          </note>
          <note>
            Vi vill stödja de krafter som arbetar för fred, tolerans och
            ett mångkulturellt samhälle. Vi är redo att tillsammans med andra
            länder och organisationer bidra till återuppbyggnad av krigshärjade
            områden när ett hållbart fredsavtal ingåtts.
          </note>
          <note>
            Fru talman! Utvecklingen i Ryssland är av största betydelse för
            Europa i dess helhet och för möjligheterna att på olika områden
            stärka det internationella samarbetet.
          </note>
          <note>
            Den samhällsomvandling som nu inletts i och med
          </note>
          <note>
            Sovjetdiktaturens och planekonomins sammanbrott är lika omfattande
            som mångfasetterad och svår.
          </note>
          <note>
            På en rad områden är det lätt att se de avgörande framsteg som
            gjorts under de senaste åren: fria och demokratiska val, en ny
            författning med klar maktdelning, en omfattande privatisering
            och frigörelse av stora delar av ekonomin.
          </note>
          <note>
            Men samtidigt är svårigheterna betydande. Gamla strukturer som
            bromsar och försvårar finns på många områden kvar. Den ekonomiska
            utvecklingen domineras fortfarande av det förgångnas bittra bördor.
            Hotet om hyperinflation framstår som allt allvarligare.
          </note>
          <note>
            Sverige har all anledning att på alla de sätt vi kan ge den demokratiska
            och marknadsekonomiska omvandlingen av Ryssland vårt stöd. Bakslag
            i denna process kommer självfallet att ske. Men lika självklart
            är att det inte finns någon annan långsiktig väg än denna till
            ett starkt och fritt
          </note>
          <note>
            Ryssland.
          </note>
          <note>
            Det potentiella hot mot omvärlden som det sovjetiska systemet
            alltid utgjorde har försvunnit.
          </note>
          <note>
            Det innebär dock inte att varje säkerhetspolitisk spänning mellan
            Ryssland och dess omvärld undanröjts.
          </note>
          <note>
            Vi kan nu skönja tendenser till återgång till mer traditionella
            spänningsmönster. De måste hanteras inom ramen för det samarbete
            kring freds- och säkerhetsfrågor som etablerats i Europa.
          </note>
          <note>
            Diskussionen i Ryssland om dess relationer till vad man där kommit
            att kalla ''det nära utlandet'' har ofta givit anledning till
            oro. Det går inte att bortse från de tendenser till intressezonstänkande
            och åsidosättande av principen om varje stats lika rättigheter
            som funnits i denna debatt. Vi har vid några tillfällen också
            sett anledning att mer officiellt reagera på uttalanden och åtgärder
            som ingett oro.
          </note>
          <note>
            Av särskild betydelse i detta perspektiv är relationerna mellan
            Ryssland och de tre baltiska staterna. Dessa länder är i en speciell
            situation jämfört med varje annan del av det forna
          </note>
          <note>
            Sovjetunionen.
          </note>
          <note>
            I motsats till varje annan f.d. sovjetrepublik var de självständiga
            stater som ockuperades av Stalins sovjetarméer. Också likaså i
            motsats till varje annan f.d. sovjetrepublik återvann de sin självständighet
            före upplösningen av Sovjetunionen.
          </note>
          <note>
            Sverige har på olika sätt engagerat sig för att stärka de baltiska
            staternas självständighet, ge dem en fast plats i det europeiska
            samarbetet och främja relationerna mellan dem och Ryssland.
          </note>
          <note>
            Av central betydelse är bortdragandet av resterande ryska trupper
            från deras territorier. De sista främmande trupperna lämnade Lituaen
            i augusti förra året. Vi utgår från att de sista främmande trupperna
            kommer att lämna Estland och Lettland före utgången av augusti
            detta år.
          </note>
          <note>
            Från ryskt håll riktas ibland hård kritik mot främst
          </note>
          <note>
            Estland och Lettland för påstådda brott mot mänskliga rättigheter
            när det gäller de ryskspråkiga invandrargrupperna. Även uttryck
            som ''etnisk rensning'' har använts.
          </note>
          <note>
            Det finns skäl att ånyo slå fast, att sådana anklagelser saknar
            grund. Såväl våra egna erfarenheter som en lång rad internationella
            undersökningar visar att de mänskliga rättigheterna för var och
            en är väl skyddade i dessa länder.
          </note>
          <note>
            Anklagelser om motsatsen tjänar inget konstruktivt syfte, utan
            riskerar i stället att ses som inslag i en maktpolitik.
          </note>
          <note>
            Men samtidigt som detta sägs finns det anledning att framhålla,
            att de baltiska länderna gör mycket klokt i att driva en politik
            i dessa frågor som kännetecknas av större generositet mot de ryskspråkiga
            än vad de internationella reglerna i och för sig kräver. Den interna
            harmonin mellan de olika invånargrupperna är i ett längre perspektiv
            inte utan betydelse också för den externa säkerheten.
          </note>
          <note>
            Det finns ett nära samband mellan vårt engagemang för Rysslands
            demokrati och våra insatser för de baltiska staternas självständighet.
          </note>
          <note>
            Ytterst handlar det om förutsättningarna för fred och frihet
            också i vår del av Europa. Vi kan aldrig stå likgiltiga inför
            utvecklingar som innebär hot mot vare sig Rysslands demokrati
            eller de baltiska staternas självständighet.
          </note>
          <note>
            Fru talman! Förenta nationerna är det främsta uttrycket för globalt
            samarbete och solidaritet mellan länder. Därför bör FN:s strukturer
            återspegla dagens medlemskrets och dess förväntningar på sin organisation.
            Samtidigt måste
          </note>
          <note>
            FN kunna arbeta med kraft och effektivitet. Dessa krav bör utgöra
            en ledstjärna i den nödvändiga reformeringen av FN-systemet och
            inte minst av säkerhetsrådet.
          </note>
          <note>
            Förväntningarna på FN:s förmåga att ta ett ansvar för internationell
            fred och säkerhet har ökat. Olika slutsatser kan dras av de många
            fredsoperationer
          </note>
          <note>
            FN genomfört och nu genomför. En är att stor uppmärksamhet bör
            ägnas det nära samband som finns mellan politiska, militära och
            humanitära mål och medel i varje enskild operation. FN behöver
            ges större befogenheter och resurser att ta på sig ett samordnande
            ansvar i dessa avseenden. De nordiska länderna har lagt fram förslag
            som syftar till att stärka FN:s operationella ledning av den fredsbevarande
            verksamheten.
          </note>
          <note>
            FN måste få stöd från sina medlemsländer om organisationen skall
            kunna motsvara de höga förväntningar som medlemmarna ställer.
            Men det är lika viktigt att organisationen å sin sida visar att
            den förvaltar sina resurser väl och arbetar med hög effektivitet.
            Det är ett av motiven för de reformer av FN:s ekonomiska och sociala
            verksamhet som de nordiska länderna föreslagit.
          </note>
          <note>
            Slöseri med naturresurser och miljöförstöring hindrar långsiktigt
            ekonomiskt och socialt framåtskridande. I stora delar av världen
            är grundläggande levnadsbetingelser i fara. FN:s kommission för
            hållbar utveckling är ett politiskt viktigt organ för att upprätthålla
            och vidareutveckla den internationella samsyn om miljö och utveckling
            som grundlades i UNCED-
          </note>
          <note>
            processen.
          </note>
          <note>
            Fru talman! I FN enas vi om normer för mänskliga rättigheter.
            Det finns ett utvecklat regelsystem vars tillämpning nu förhoppningsvis
            ytterligare skall förstärkas genom inrättande av en högkommissarie
            för mänskliga rättigheter. Ett viktigt och nytt uttryck för internationell
            beslutsamhet på detta område är den krigsförbrytardomstol för
            f.d.
          </note>
          <note>
            Jugoslavien som nu är i färd med att inleda sitt arbete.
          </note>
          <note>
            Det internationella samfundet har rätt och skyldighet att påtala
            kränkningar av mänskliga rättigheter i enskilda länder. Men ansvaret
            för att dessa rättigheter respekteras och att övergrepp inte tolereras
            utan beivras ligger hos de enskilda regeringarna. Det kan inte
            övervältras på internationella organisationer. Den regering som
            inte tar detta ansvar på det största allvar förlorar en del av
            sin legitimitet.
          </note>
          <note>
            Grundläggande mänskliga rättigheter kan inte relativiseras. De
            är absoluta och universella.
          </note>
          <note>
            Denna uppfattning har inget med ringaktning för andra traditioner
            och kulturer att göra. Den är ett uttryck för vår syn på den enskilda
            människans värde och roll i samhället.
          </note>
          <note>
            Fru talman! Flera långvariga konflikter går förhoppningsvis mot
            en varaktig lösning. Jag tänker bl.a. på Mellanöstern, Sydafrika,
            Cambodja och Moçambique. I alla dessa fall går det att se ett
            samband, om än ibland otydligt, mellan det kalla kriget och konfliktens
            krafter.
          </note>
          <note>
            I Sydafrika har en revolution ägt rum, men det rör sig om en
            framförhandlad revolution. Ett djupt orättfärdigt samhällssystem
            monteras ned. Det är ytterst glädjande att försoning nu ser ut
            att kunna åstadkommas på fredlig väg, trots våldet och trots de
            stora återstående motsättningarna.
          </note>
          <note>
            Om den demokratiska processen i grannlandet
          </note>
          <note>
            Moçambique nu förs vidare, vilket vi har anledning att tro, och
            om det blir fred i Angola, kommer Södra Afrika att helt ändra
            karaktär, från en arena för motsättningar och krig till en samarbetets
            och framåtskridandets region. Afrika har ett starkt behov av att
            kunna visa en sådan utveckling.
          </note>
          <note>
            I Somalia har den akuta svälten avvärjts. De militära insatserna,
            som kom till för att skydda den humanitära hjälpen, har delvis
            skymt den politiska försoningsprocess som samtidigt pågår.
          </note>
          <note>
            Liksom i Sydafrika har ett historiskt genombrott skett i och
            med Israels och PLO:s ömsesidiga erkännande och principavtalet
            om palestinskt självstyre. Regeringen välkomnar att det palestinska
            självstyret nu förefaller vara på god väg att genomföras.
          </note>
          <note>
            Sverige stöder aktivt fredsprocessen i
          </note>
          <note>
            Mellanöstern. Det sker genom kontinuerlig dialog med parterna,
            genom omfattande och ökat bistånd till palestinierna och genom
            deltagande i samtliga multilaterala samtalsrundor. Från svensk
            sida kommer vi att medverka i övervakningen av de palestinska
            val som skall hållas enligt
          </note>
          <note>
            Osloöverenskommelsen.
          </note>
          <note>
            I flera av de asiatiska länderna ser vi att en politisk process
            i riktning mot ökad demokrati följer i spåren av de anmärkningsvärda
            ekonomiska framstegen. Tyvärr fortsätter dock kränkningarna av
            mänskliga rättigheter i bl.a. Kina och Vietnam.
          </note>
          <note>
            Förtryck och diktatur kan inte i längden förenas med ekonomisk
            tillväxt och integration i världsekonomin.
          </note>
          <note>
            Utvecklingen i Latinamerika har under de senaste åren gått mot
            ökad demokratisering och ekonomisk liberalisering, och i Centralamerika
            arbetar nu starka krafter för fred och försoning. Sverige stödjer
            denna process aktivt.
          </note>
          <note>
            Fru talman! Kärnvapenkapprustningen har upphört i sin gamla form,
            men i dess fotspår har följt en ökande risk för en spridning av
            kärnvapeninnehavet till fler länder. Flera asiatiska länder tycks
            ha ambitioner att skaffa kärnvapenkapacitet. Det är en huvuduppgift
            för det fortsatta nedrustningsarbetet att försöka hejda denna
            utveckling. Folkrepubliken Koreas ovilja att efterleva internationellt
            bindande avtal är mycket oroande.
          </note>
          <note>
            Ukrainas regering har lovat oskadliggöra kärnvapnen. Parlamentet
            har beslutat att utan reservationer ratificera START I-avtalet.
          </note>
          <note>
            Omvärlden förväntar sig att Ukraina inleder och fullbordar denna
            kärnvapennedrustning.
          </note>
          <note>
            Nästa år skall icke-spridningsfördragets femte granskningskonferens
            hållas. Det blir den viktigaste hittills, eftersom beslut om fördragets
            framtid skall fattas. Det är av största vikt att granskningskonferensen
            kan enas om att förlänga fördraget på obestämd tid.
          </note>
          <note>
            I Genève skedde förra året ett genombrott i provstoppsfrågan.
            Samtliga kärnvapenstater är för första gången någonsin beredda
            att förhandla om ett totalt förbud mot alla kärnvapenprov. Sverige
            lade i somras fram ett förnyat och utbyggt förslag till ett fullständigt
            provstoppsavtal
          </note>
          <note>
            Nedrustningskonferensen har inlett sitt arbete för året, och
            vi hoppas att förhandlingarna skall kunna slutföras utan dröjsmål.
          </note>
          <note>
            Fru talman! För oss européer framträder den nya situationen tydligast
            i Europa. Men de på längre sikt kanske mest betydelsefulla förändringarna
            äger rum på annat håll. Det pågår en process som uttrycker att
            staters säkerhet allt mer kommer att bero på den gemenskap som
            växer fram ur olika former av kulturell, politisk, social och
            ekonomisk samverkan. Därför bör vi välkomna regionala samarbetsarrangemang
            av olika slag.
          </note>
          <note>
            Världssamfundet står starkare om världens regioner tar sin del
            av ansvaret för gemensamma angelägenheter.
          </note>
          <note>
            Den stora skillanden mellan rika och fattiga länder är en av
            samtidens fundamentala frågor.
          </note>
          <note>
            Fattigdomsbekämpning förblir det svenska utvecklingssamarbetets
            överordnade mål. Vårt biståndssamarbete utgör ett nödvändigt stöd
            för de många utvecklingsländer som genomför politiska och ekonomiska
            reformer i riktning mot demokrati och marknadsekonomi. Vår solidaritet
            visas genom den föreslagna höjningen av biståndsanslaget.
          </note>
          <note>
            Fru talman! Av min redogörelse inför kammaren framgår att vi
            lever i en tid som både erbjuder stora förhoppningar och inger
            åtskillig oro. Kanske kommer vi under lång tid att blicka tillbaka
            på första hälften av 90-talet som de år vi hade en historisk möjlighet
            att lägga grunden för ett nytt och bättre internationellt samarbete.
            Jag hoppas att vi då också kommer att kunna konstatera att vi
            tog väl vara på de möjligheter som fanns.
          </note>
          <note type="speaker">
            Anf. 2 PIERRE SCHORI (s):
          </note>
          <note>
            Fru talman! Låt mig börja med att välkomna utrikesministern tillbaka
            från Sydafrika och gratulera till berömmet hon fick för den mångåriga
            svenska sydafrikapolitiken. Det var svart på vitt att den svenska
            politiken har varit framgångsrik och uppskattad. Vi som under
            åren tålmodigt bistått
          </note>
          <note>
            ANC och stått emot Moderaternas försök att häva sanktionerna
            och stoppa stödet till befrielserörelsen bjuder i dag utrikesministern
            och hennes parti på det berömmet.
          </note>
          <note>
            Vem vet, samma aha-upplevelse drabbar kanske statsministern när
            han besöker Vietnam i april.
          </note>
          <note>
            Vietnam är ju det land som han lovade klippa av allt bistånd
            till.
          </note>
          <note>
            Fru talman! För 50 år sedan landsteg de allierades styrkor i
            det Hitlerockuperade Frankrike. Slaget om Normandie kostade hundratusentals
            människor livet, men Dagen D blev en vändpunkt i andra världskriget.
            Den avgörande slutoffensiven inleddes, Europa befriades och demokratin
            segrade över nazismen. Vi bör detta år sända en tacksamhetens
            tanke till alla dem som vågade liv och hälsa för vår frihet och
            gemensamma säkerhet.
          </note>
          <note>
            För fem år sedan inträdde en annan vändpunkt i
          </note>
          <note>
            Europas historia. Järnridån rostade till slut sönder inifrån
            under trycket av dissidenternas motstånd, folkens frihetslängtan
            och den katastrofala ekonomiska utvecklingen. Demokratin segrade
            över kommunismen.
          </note>
          <note>
            Men demokratins seger över diktaturerna blev inte den skördefest
            för fred och framsteg som vi hoppades på. 2 000 år efter Kristi
            födelse uppvisar
          </note>
          <note>
            Europa ett janusansikte mot omvärlden och sig självt. Det ena
            ansiktet är fredligt och integrerande. Det andra är krigiskt och
            frånstötande.
          </note>
          <note>
            Våra drömmar om välstånd och förbrödring i det postkommunistiska
            Europa grumlas. Vem kan inskränka sin medkänsla och handling till
            ett godtyckligt närområde då människor torteras ihjäl, kvinnor
            våldtas systematiskt och barn slits i stycken av granater i Europa?
            Det forna Jugoslavien måste vara vårt hjärtas närområde och vår
            handlings huvuduppgift. Vem kan med självkänslan i behåll skryta
            med sin europeiska identitet utan att sätta orden i halsen? Europa
            erkände Bosnien som stat i går, men vi godtar dess upplösning
            i dag.
          </note>
          <note>
            Den europeiska identiteten är mångtydig och svårbestämd. Den
            är både ond och god. Det räcker inte med att frejdigt utropa:
            ''Jag är europé!'' Man måste välja position och säga vilken typ
            av Europa man vill leva i och kämpa för -- inkrökthetens eller
            vidsynthetens, egoismens eller solidaritetens, barbariets eller
            humanismens.
          </note>
          <note>
            Vår främsta uppgift i denna tid blir att finna en humanismens
            och solidaritetens väg mellan
          </note>
          <note>
            Maastricht och Sarajevo. Det gäller kriget i
          </note>
          <note>
            Bosnien. Folkmord i frukost-TV är en outhärdlig upplevelse. Det
            gäller värderingarna enligt vilka vi, medborgare mellan stat och
            marknad, skall forma vår framtid. I denna massarbetslöshetens
            tid tål det att upprepas: Fria människor är lika viktiga som fria
            kapitalrörelser.
          </note>
          <note>
            Det finns inga färdiga lösningar eller självklara recept inför
            den lava av obehagliga överraskningar som strömmar ur postkommunismens
            krater. Få vill ha en återgång till det gamla -- det är dött.
            Men det nya har inte fötts ännu.
          </note>
          <note>
            Krisen är inte begränsad till öst. Även i de västliga välfärdssamhällena
            finns klyftor och kontraster mellan dem som har arbete och dem
            som står utan.
          </note>
          <note>
            Detta borde stämma till eftertanke i politikens värld och mana
            till samförstånd och breda lösningar.
          </note>
          <note>
            Fru talman! Hur står vi då rustade i Sverige för att möta dessa
            utmaningar? Det är vår parlamentariska uppgift att som företrädare
            för oppositionen utifrån detta perspektiv granska regeringens
            fögderi under den gångna mandatperioden samt att komma med egna
            förslag.
          </note>
          <note>
            Det är med beklagande som vi konstaterar att
          </note>
          <note>
            Sveriges internationella agerande i denna turbulenta och initiativkrävande
            tid har förändrats under moderat ledning.
          </note>
          <note>
            Hur ofta hör vi inte ute i världen att man inte längre känner
            igen Sverige? Av en aktiv utrikespolitik har det blivit en reaktiv
            utrikespolitik. Borta är kreativiteten och viljan att ge konkreta
            bidrag utifrån våra erfarenheter och våra diplomaters erkända
            duglighet. Den moderata ledstjärnan tycks i stället vara diplomatisk
            inordning och politisk passivitet i de svåra frågorna.
          </note>
          <note>
            Låt mig nämna tre exempel.
          </note>
          <note>
            Vi skulle ha velat se en annan, aktivare svensk politik rörande
            f.d. Jugoslavien. I den svårhanterliga och ödesdigra erkännandefrågan
            traskade regeringen patrullo efter Tyskland och hade ingen egen
            linje. Under det svenska ordförandeskapet i ESK, just då Balkankrisen
            höll på att eskalera, togs inga självständiga initiativ av den
            svenska utrikesministern för att stämma i bäcken.
          </note>
          <note>
            Efter Socialdemokraternas begäran om förtursbehandling av motionerna
            rörande Balkan skall riksdagen senare under dagen diskutera nuläget
            i konfliktområdet. Utrikesutskottet förklarade i förra veckan
            att Sverige har en viktig uppgift i det nödvändiga förberedelsearbetet
            för återuppbyggnaden i det forna Jugoslavien. Vi har därför enat
            oss om att uppmana regeringen att spela en aktiv roll i internationella
            fora.
          </note>
          <note>
            De förslag som ligger där är exempel på den framförhållning och
            de kreativa initiativ som vi menar regeringen borde ha lagt ned
            stor kraft på i ett tidigt skede. Nu hoppas och tror vi att regeringen
            efterkommer den unisona uppmaningen från utrikesutskottet.
          </note>
          <note>
            Utvecklingen i Ryssland är den viktigaste faktorn för vår säkerhetspolitik.
            Rysslands öde kan bara avgöras av ryssarna själva. Men vi kan
            och skall givetvis stödja demokraterna och reformpolitiken.
          </note>
          <note>
            Vilken väg som demokratiseringsprocessen skall ta är, som vi
            vet, ett livligt diskuterat ämne. Det pågår något av ett professorernas
            krig i USA, Europa och även här i Sverige om inriktningen av den
            ekonomiska politiken. I Ryssland självt är både reformisterna
            och deras motståndare splittrade om vägvalet.
          </note>
          <note>
            Efter den högerextremistiska och gammelkommunistiska framgången
            i valet är det angelägnare än någonsin att komma bort från de
            förenklade föreställningarna om chockterapi. Nu behövs en intensifiering
            av reformarbetet. Nu behövs en politik för en social marknadsekonomi.
          </note>
          <note>
            Det är ju det sociala sönderfallet och den dramatiskt sjunkande
            levnadsstandarden som skapat en grogrund för antidemokraternas
            propaganda och framgångar.
          </note>
          <note>
            I detta läge har Sveriges statsminister inför världspressen och
            ryska regeringsföreträdare med emfas förklarat att Rysslands ekonomi
            behöver mindre av terapi och mera av chock. Till detta kommer
            statsministerns uppmärksammade uttalanden -- utan föregående samråd
            vare sig i regeringen eller med oppositionen -- om Sveriges agerande
            i händelse av en rysk inmarsch i Baltikum och hans parallell till
            finska vinterkriget.
          </note>
          <note>
            Fru utrikesminister! Sveriges östpolitik får inte bli en privat
            angelägenhet. Man kan inte privatisera utrikespolitiken i en demokrati.
            Vi måste föra en politik mot Ryssland som bygger på eftertanke
            och största möjliga enighet över partigränserna. Låt oss därför
            se mera av samråd i riksdagen och mindre av ukaser från Rosenbad.
            I dag vilar det, kära kolleger, litet av rysk roulett över den
            moderata östpolitiken.
          </note>
          <note>
            Förenta nationerna är ett tredje exempel. Sällan har frågan om
            säte och stämma i säkerhetsrådet varit så angelägen som i dessa
            dagar. Om Sverige hade varit medlem i FN:s styrelse, om Sverige
            inte hade förlorat den platsen den 28 oktober 1992, hade vi i
            dag kunnat driva Bosniens och fredens sak på ett helt annat sätt
            än vad regeringen nu kan och gör.
          </note>
          <note>
            Men Sveriges nya utrikespolitik vägdes den gången av FN:s generalförsamling
            och befanns vara för lätt. Underbetyget var inte oväntat. I sin
            första regeringsförklaring ''glömde'' statsministern bort
          </note>
          <note>
            FN. Carl Bildts budskap var att Sverige skulle bli mer västorienterat.
            Utrikesministern ändrade
          </note>
          <note>
            Sveriges röstande i olika frågor som Mellanöstern, nedrustning
            och nord-sydfrågor.
          </note>
          <note>
            Genom denna nya FN-politik övergav statsministern och utrikesministern
            Sveriges traditionella FN-politik, den aktiva och engagerade
          </note>
          <note>
            Hammarskjöld-Palmelinjen. Denna nya FN-politik blev också underkänd
            i valet till säkerhetsrådet.
          </note>
          <note>
            Vad vill då regeringen? Jag kan inte se det på annat sätt än
            att man saknar såväl vilja och ambition som engagemang i denna
            fråga. I sin deklaration nämnde utrikesministern inte med ett
            ord att
          </note>
          <note>
            Sverige kandiderar till FN:s säkerhetsråd. FN har inte prioriterats.
            Hur skall man annars tolka att det ännu inte finns en övergripande
            strategi, en konkret instruktion för våra beskickningar och en
            handlingsplan för våra statsråd?
          </note>
          <note>
            När talade t.ex. statsministern med någon kollega om säkerhetsrådsplatsen?
            Jag är beredd att satsa både kopek, cent och pfennig på att han
            inte diskuterat frågan med Boris Jeltsin, Bill Clinton eller Helmuth
            Kohl. Han borde ha utnyttjat det gyllene tillfället att göra det.
          </note>
          <note>
            Jag vill gärna bli rättad, fru utrikesminister, i min beskrivning
            av regeringens FN-politik om det finns skäl till det.
          </note>
          <note>
            FN är i dag viktigare än någonsin. Jag skulle gärna se att vi
            i samförstånd kunde verka för att uppnå målet att få säte i säkerhetsrådet
            1995.
          </note>
          <note>
            Socialdemokratin erbjuder sin medverkan och sitt globala kontaktnät
            i utbyte mot en uttalad vilja och en klar strategi.
          </note>
          <note>
            Fru talman! Socialdemokraterna har i sex partimotioner presenterat
            sin utrikespolitik. I den fortsatta debatten kommer de att presenteras
            närmare av mina kolleger. Det gäller kravet på en ny strategi
            för samarbetet med Central- och
          </note>
          <note>
            Östeuropa. En sådan behövs. Samtidigt som det råder oro i öst,
            råder det oordning i vårt östbistånd.
          </note>
          <note>
            I dag bereds östbiståndet på olika departement, avdelningar och
            minst 15 myndigheter. Det försvårar och försenar samarbetet. Dessutom
            utnyttjas inte resurserna till fullo. Bl.a. har 300
          </note>
          <note>
            miljoner kronor från 1991 inte använts. Vi föreslår därför en
            ny ordning och ett maximalt utnyttjande av avsatta medel till
            gagn för säkerhet, demokrati, sociala reformer och miljö.
          </note>
          <note>
            Det gäller vidare motioner om målmedvetna insatser för mänskliga
            rättigheter, åtgärder mot rasism och kvinnodiskriminering, en
            åtgärdskatalog för fred och nedrustning och biståndet till tredje
            världen.
          </note>
          <note>
            I vår motion om ett nytt program för gemensam säkerhet föreslår
            vi en nyordning som innebär ett sammanförande av resurser från
            Utrikes- och
          </note>
          <note>
            Försvarsdepartementen till ett nytt slagkraftigt anslag på totalt
            1 300 miljoner kronor. Det är en påtaglig omfördelning från traditionella
            försvarsutgifter till internationellt säkerhetsskapande samarbete
            -- en svensk s.k.
          </note>
          <note>
            peace dividend, den första i sitt slag. Det innebär möjligheter
            att vid behov snabbt kunna mobilisera resurser för bidrag t.ex.
            inom ramen för
          </note>
          <note>
            Partnerskap för Fred. Med detta nya program ger vi den militära
            alliansfriheten ett mer operativt innehåll. Till detta hör även
            förslaget som vi lade fram i fjol om en fredsbrigad.
          </note>
          <note>
            Fru talman! På senare tid har Sveriges neutralitetspolitik varit
            föremål för viss diskussion igen. Den s.k. Neutralitetskommissionen
            gör efter sina studier i gamla dokument bedömningen att regeringens
            agerande var helt förenligt med folkrätten under det kalla krigets
            kallaste dagar.
          </note>
          <note>
            Det är bra att det blir sagt.
          </note>
          <note>
            Den svenska neutralitetspolitiken har genom åren varit respekterad
            och uppskattad. Den har bidragit till stabilitet och låg militär
            spänning i vårt närområde, som det heter. Det viktigaste av allt
            är att den har fyllt sin huvuduppgift, nämligen att hålla vårt
            land utanför krig och bevara vår demokrati.
          </note>
          <note>
            Bättre betyg kan inte historien ge den politiken, och högre trovärdighet
            kan man inte få.
          </note>
          <note>
            Det kalla krigets slut har skapat ett radikalt nytt läge för
            vårt land och nya möjligheter för en gemensam säkerhet i Europa.
            Blir vi medlemmar i
          </note>
          <note>
            Europeiska unionen går vi in i ett politiskt förbund, men inte
            i en militär allians.
          </note>
          <note>
            Riksdagen fastslog redan i fjol att man enligt
          </note>
          <note>
            Maastrichtavtalet kan vara både militärt alliansfri och EU-medlem.
            Kontrollen över svensk utrikespolitik behöver vi inte och skall
            vi inte heller avhända oss. Samma slutsats har Leif Leifland och
          </note>
          <note>
            Sverker Åström kommit fram till efter ingående studier.
          </note>
          <note>
            Just nu flyter det mesta. ''Panta rei'', skulle den grekiske
            EU-ordföranden kunna säga. Men huvudfrågan är inte den västliga
            försvarspaktens utvidgning utan den alleuropeiska säkerhetsordningens
            successiva uppbyggnad. Även om vi föredrar att avvakta utvecklingen,
            får detta inte betyda att Sverige är inaktivt. Vi bidrar konkret
            till europeisk säkerhet i det forna
          </note>
          <note>
            Jugoslavien, vi arbetar för fred och samarbete i FN, i ESK, i
            Europarådet, i Nordiska rådet, i
          </note>
          <note>
            Östersjörådet och kring Nordkalotten.
          </note>
          <note>
            Vi socialdemokrater har också förordat ett försvarsfinansierat
            deltagande i NACC och PFP. Vi ser dessa organ som länkar i en
            gemensam europeisk säkerhet, där forna fiender och alliansfria
            stater kan mötas i fredliga samövningar.
          </note>
          <note>
            Sverige bör också enligt vårt förmenande se positivt på det franska
            förslaget om en stabilitetspakt för
          </note>
          <note>
            Europa. Denna pakt, som syftar till att medelst preventiv diplomati
            förebygga minoritetskonflikter och gränsproblem, har nu av EU
            gjorts till sin. Då
          </note>
          <note>
            ESK redan arbetar inom samma områden, är det dock angeläget att
            relationerna mellan EU och
          </note>
          <note>
            ESK först klargörs.
          </note>
          <note>
            NATO är inte aktuellt för utvidgning för någon.
          </note>
          <note>
            Sverige bör inte heller inträda i en militär allians och påta
            sig automatiskt verkande alliansförpliktelser. Det skulle bl.a.
            rubba det stabila säkerhetspolitiska mönstret i Norden.
          </note>
          <note>
            Skulle vi bli medlemmar i Europeiska unionen är detta en viktig
            länk i kedjan av gemensam säkerhet, som jag ser det den viktigaste,
            eftersom jag i längden tror mera på den icke-militära säkerheten
            än på den vapenuppbyggda. Det verkliga hotet för reformstaterna
            i öst är inte heller militärt, utan ekonomiskt, politiskt och
            kulturellt. Det är därför angelägnare att utvidga EU än Nato.
          </note>
          <note>
            Fru talman! Det räcker inte med att förklara världen, vi måste
            också förändra den, sade en gång en berömd samhällsomstörtare.
            I dag måste vi tillägga att det inte räcker med att förstå att
            världen förändrats, vi måste också förändras med den.
          </note>
          <note>
            Ett socialt och ekonomiskt stabilt EU, generöst och öppet mot
            omvärlden, är för mig det ojämförligt viktigaste navet för fred
            och samarbete i Europa, särskilt i en tid av hotande stamkrig
            och etniska skyttegravar. Att väva samman folk och nationer genom
            allsidiga kontakter och avtal till ömsesidig nytta är den bästa
            fredsgarantin. Det raserar murar, underminerar diktaturer och
            främjar försoning, fred och framsteg.
          </note>
          <note>
            Den ungerske författaren György Konrád har formulerat en liknande
            tanke: ''Om det finns en väg ut ur Sarajevo och Bosnien, och de
            eviga europeiska krigen, så heter den övernationellt samarbete.
            I öst som i väst. Det Jugoslavien kunde ha blivit, måste nu Europa
            skapa.''
          </note>
          <note>
            Med ett sådant synsätt blir den europeiska unionen inte heller
            ett färdigt projekt, utan ett historiskt instrument i tiden för
            våra politiska och sociala ambitioner.
          </note>
          <note>
            Det måste finnas ett samband, fru utrikesminister, mellan vad
            vi verkar för i det egna landet och vad vi står för internationellt.
            Det har med trovärdigheten i vår politik att göra.
          </note>
          <note>
            Utrikespolitiken kan så ses som en förlängning av inrikespolitiken.
          </note>
          <note>
            Detta samband återspeglas i vår Europadebatt. Det är inte lätt
            att känna sig delaktig av en europeisk identitet, om man känner
            sig utanför i det egna samhället. Det är inte lätt att tro på
            Europa, om man misströstar om Sverige. Och det är svårt att lita
            på att en regering som ägnar sig åt social nedrustning i Sverige
            skall verka för social upprustning i Bryssel.
          </note>
          <note>
            Vi behöver en regering som för en politik för alla, för ett samhälle
            där den enskilde känner sig som medborgare och medmänniska och
            inte som reducerad till kund och klient. Vi behöver en utrikespolitik
            med realism och engagemang som är aktiv, inte reaktiv, som är
            förankrad i det lokala och regionala men också har en global dimension.
          </note>
          <note>
            Man kan inte förstå vare sig sammanhangen eller sin tid om man
            inte ser problemen globalt. Ytterst gäller det i utrikespolitiken
            respekten för vår nästa, bortom partipolitik, taktik och strategi.
            För snart
          </note>
          <note>
            400 år sedan gav prästen och poeten John Donne uttryck för detta
            humanismens credo:
          </note>
          <note>
            ''Ingen människa är en ö, sig själv tillräcklig; varje människa
            är en del av världen, en del av det stora hela. Varje människas
            död försvagar mig, därför att jag är förbunden med mänskligheten;
            Låt därför aldrig fråga för vem klockan klämtar: den klämtar för
            dig.''
          </note>
          <note>
            (Applåder)
          </note>
          <note type="speaker">
            Anf. 3 CHRISTER WINDÉN (nyd):
          </note>
          <note>
            Fru talman! Sverige är en naturlig del av Europa.
          </note>
          <note>
            Vårt land hör ihop historiskt, kulturellt och geografiskt med
            det övriga Europa. Det är därför naturligt att vi utvidgar och
            fördjupar samarbetet med varandra. EES-avtalet är ett steg i denna
            riktning. Vi är en del av den s.k. inre marknaden i
          </note>
          <note>
            Europa med ca 380 miljoner människor. EES är ett logiskt första
            steg i närmandet till våra viktigaste handelspartners och är därför
            oerhört viktigt i vår ambition att behålla och utveckla den internationella
            företagsamhet som är så betydelsefull för det svenska välståndet.
          </note>
          <note>
            Ett utanförskap kan tyckas ge större suveränitet och därmed större
            rörelsefrihet men betyder sannolikt att vi kommer att få sänka
            vår levnadsstandard. Genom medlemskap får vi möjlighet att styra
            utvecklingen i ett gränslöst
          </note>
          <note>
            Europa, även om vi därmed överlåter till överstatliga organ att
            fatta vissa gemensamma beslut. Vi anser dock att fördelarna klart
            uppväger nackdelarna. Därför är vi positiva till medlemskap i
            den europeiska gemenskapen.
          </note>
          <note>
            I vårt närområde har vi på kort tid utvecklat ett gott samarbete
            med de fria staterna Estland, Lettland och Litauen.
          </note>
          <note>
            Detta är den goda sidan av den utrikespolitiska utvecklingen.
            Men det pågår krig i f .d. Jugoslavien och på en del håll i f.d.
            Sovjetunionen. Ryssland kan uppfattas som alltmer fyllt av problem
            och motsättningar. I världen i övrigt pågår ett stort antal väpnade
            konflikter -- flertalet helt bortglömda och sällan noterade i
            svenska media.
          </note>
          <note>
            Fru talman! Utrikespolitikens uppgifter är bl.a. att undvika
            yttre risker för Sverige och att skapa goda relationer till omvärlden,
            särskilt till våra närmaste grannar. Vilka är då farorna i vår
            omvärld -- vårt närområde?
          </note>
          <note>
            Kan Ryssland blir farligt? Behöver vi en ny järnridå, som vi
            själva skapar tillsammans med de fredliga demokratierna i vår
            närhet eller i Europa?
          </note>
          <note>
            Törs man säga det? Eller skall den förmenta neutralitetens tystnad
            än en gång råda i denna församling?
          </note>
          <note>
            Det bästa medlet mot krig och elände i världen är fri handel
            och öppna gränser. Men öppna gränser behöver nödvändigtvis inte
            betyda att varje land har en skyldighet att ta emot vem som helst
            på vilka villkor som helst. Varje nation måste ha en rätt att
            säga ifrån.
          </note>
          <note>
            Små nationer måste slå sig samman för att kunna mäta sig med
            en stor nation. Enighet ger styrka --
          </note>
          <note>
            en styrka som kan avskräcka.
          </note>
          <note>
            Man skall alltid vara på sin vakt mot nationer som styrs av personer
            som är benägna att kasta ur sig hot mot omvärlden. Detsamma gäller
            om det finns en påtaglig risk att sådana personer kan nå makten
            i landet. Varför hota om hoten är tomma?
          </note>
          <note>
            Adolf Hitlers hot togs inte på allvar till en början.
          </note>
          <note>
            När man väl förstod att han menade allvar var det för sent. I
            f.d. Jugoslavien pågår krig där hotfulla krigsherrar nu genomför
            sina hot i praktiken. Den fria världen, den som styrs på demokratisk
            grund, har länge stått handfallen.
          </note>
          <note>
            Historien har lärt oss en sak, och det är att konflikter, krig,
            övergrepp, våldtäkter, massmord, svält och död har funnits och
            finns alltjämt. I vår tid, av många i Sverige uppfattad som den
            fredliga tiden, då vi alla simmar omring i ankdammen, har flera
            dödats än någonsin tidigare i historien. Vår tid är kanske den
            mörkaste av alla tider.
          </note>
          <note>
            Men i den här församlingen tycks man inte tro det.
          </note>
          <note>
            Här råder, som sagt, ankdammens stilla lugn. Men vi kan inte
            längre stå neutrala. Vi får inte längre vända bort blicken och
            kan inte fortsätta att diskutera tramsfrågor när omvärlden ser
            ut som den gör.
          </note>
          <note>
            Sverige är ett litet land. Vi kan inte ta ansvar för alla. Men
            vi kan försöka ta ett större ansvar för vår bit av jorden -- för
            vårt närområde, där de människor finns som är vår närmaste angelägenhet,
            nämligen våra närmaste grannar. Våra grannar är vår högsta prioritet.
          </note>
          <note>
            Jag tänker självfallet på Estlands, Lettlands och
          </note>
          <note>
            Litauens folk, som nu lever under den hotfulla uppstigande skuggan
            av en ny icke-demokratisk härskarmakt i Ryssland. Det går inte
            att bortse från
          </note>
          <note>
            Zjirinovskijs hotfulla uttalanden. Är han bara en ofarlig galning?
            Är han bara en skrytig fylltratt bland andra?
          </note>
          <note>
            Jag vill tro det men vågar inte. Det är möjligt att han är något
            annat och att han representerar något annat. Han kan representera
            revanschsugna människor -- människor som tryckts ned, som lurats
            och som mist sin tro på sin egen storhet. Sådana människor är
            farliga om de blir tillräckligt många.
          </note>
          <note>
            För omvärlden blir de farliga om de har tillgång till vapen.
            Zjirinovskij har ett starkt stöd bland militären.
          </note>
          <note>
            Att nu tro att inget farligt kommer att hända är dumhet. Men
            att veta att något farligt kan hända och att förtiga det är inte
            bara dumhet utan något betydligt värre, det är svek - att svika
            sin plikt.
          </note>
          <note>
            Diktaturer eller självutnämnda diktatorer har aldrig mått bra
            av sanningen.
          </note>
          <note>
            Gör klart för Zjirinovskij och andra i Ryssland, att om de funderar
            på att ge sig på Estland, Lettland eller Litauen eller något annat
            land i vår omvärld, kommer vi inte att sitta passiva och titta
            på. Vi klarar inte allt själva. Därför måste vi snabbt skapa förutsättningar
            för att vi tillsammans med de andra fria nationerna i Europa och
            världen skall kunna gör en insats, om det behövs för att hålla
            vår omvärld fri från barbari och tyranni.
          </note>
          <note>
            Fru talman! Att tala klarspråk är nödvändigt. Det är dags att
            bryta med feghet i svensk utrikespolitik.
          </note>
          <note>
            Hur hade det gått om Sverige talat klarspråk med
          </note>
          <note>
            Hitler? Det kanske inte var möjligt den gången av det enkla skälet
            att socialdemokraterna och etablissemanget faktiskt var mer Hitlervänliga
            än man i dag vill tillstå. För det socialdemokratiska
          </note>
          <note>
            Sverige var det viktigt att de tyska judarnas pass försågs med
            en judestjärna, så att de enkelt kunde utvisas till förintelsen.
            Man var väl medveten om vad som skedde i förintelselägren. Att
            påstå något annat är rent nonsens. Det var ju först när man förstod
            att Hitlertyskland skulle förlora som man vände kappan.
          </note>
          <note>
            Sveriges underdånighet mot Stalinryssland och baltutlämningarna
            är ett annat exempel på socialdemokratisk pragmatism.
          </note>
          <note>
            Socialdemokraternas öppna flirt med världens kommunistdiktaturer
            en tredje.
          </note>
          <note>
            Allt detta har ju skett under sken av neutralitet och alliansfrihet.
            Men det är ju faktiskt inget annat än rent bedrägeri. Alliansfriheten
            har i praktiken inte existerat. Det neutrala förhållningssättet
            har inte existerat.
          </note>
          <note>
            Det är nu nödvändigt att tvätta byken. Vi vill ha korten på bordet.
            Svenska folket måste få klarhet om de socialdemokratiska sveken
            och bedrägerierna. Anledning därtill är självklar. Det är endast
            med kunskap om gångna tiders illgärningar, svek och oförrätter
            som vi kan skapa nödvändig beredskap för framtiden.
          </note>
          <note>
            Men det är klart att man ibland har tagit öppen ställning. Men
            då har det ju gällt konflikter som ligger långt bort från oss
            själva och vårt närområde.
          </note>
          <note>
            Jag tänker t.ex. på kriget i Vietnam, omvälvningen i Chile och
            konflikten i Sydafrika.
          </note>
          <note>
            Hyckleriet måste nu få ett snabbt slut. Tala klartext! Skrota
            omedelbart den märkliga svenska formen av alliansfrihet och netralitet!
            Gör klart för de uppstickande stollarna i Ryssland var vi står!
            Om det inte går på annat sätt, så bjud in alla
          </note>
          <note>
            Zjirinovskijs anhängare eller vilka de nu är till
          </note>
          <note>
            Sverige och tala klarspråk! Utsätt dem för en nyttig lektion
            i demokrati och frihet och lär dem visa hänsyn till andra, särskilt
            till de små självständiga nationerna i deras omedelbara närhet.
          </note>
          <note>
            Det sagda får inte missuppfattas. Självfallet är
          </note>
          <note>
            Sveriges främsta uppgift i internationella sammanhang att medverka
            till att freden bevaras.
          </note>
          <note>
            Sverige kan gå före, som vi tidigare påpekat.
          </note>
          <note>
            Sverige kan bli banbrytande och ta täten i fredsbevarande insatser.
          </note>
          <note>
            Ny demokratis under två och ett halvt år framförda krav på att
            FN:s ställning som internationell polis avsevärt bör stärkas börjar
            ny visa sig vara rätt.
          </note>
          <note>
            Vi har tidigare föreslagit en s.k.
          </note>
          <note>
            snubbeltrådsstyrka -- en liten styrka som man sätter in före
            den stora aktionen och som ligger som en buffert i de länder där
            oroligheterna börjar pyra.
          </note>
          <note>
            Vad skulle en snubbeltrådsstyrka ha kunnat göra i
          </note>
          <note>
            Jugoslavien, innan händelseförloppet gått så långt som i dag?
            Det kan man fråga sig. I Somalia skulle naturligtvis sådana styrkor
            också sättas in. Sverige har genom samarbete med ESK sänt ut en
            fredsbevarande styrka på 500 man till Makedonien.
          </note>
          <note>
            Det är ett fint exempel på detta. Det har t.o.m. fått amerikanerna
            att tänka om då det gäller insatser i kritiska områden.
          </note>
          <note>
            Fru talman! Vi måste hitta nya sätt när det gäller att använda
            våra FN-styrkor och frivilliga. I Gulfkriget bidrog Sverige med
            ett sjukhus; det var bra. Men
          </note>
          <note>
            Sverige hade kunnat skicka ett minröjningsfartyg, trots att Sverige
            inte är med i NATO. Man behöver inte aktivt delta i strid för
            att svepa minor, minor som exempelvis orsakade så stor förödelse
            bland de allierades styrkor. Det finns mycket annat Sverige skulle
            kunna göra för att inte enbart medverka med passivitet.
          </note>
          <note>
            Fru talman! Den europeiska unionen är demokratisk. Det är en
            levande demokrati. EU är egentligen världens största fredsrörelse.
            För första gången i historien ligger den varaktiga freden inom
            räckhåll. Vi måste ta chansen och göra vårt, här i
          </note>
          <note>
            Sverige, för att bidra till fred, inte bara i vår tid utan också
            för framtiden.
          </note>
          <note>
            Med det nya demokratiska och fredliga Europa blir läget ett annat.
            Sverige befrias från dubbelmoralens och de dubbla budskapens hyckleri
            och kan i stället tala klarspråk. Sverige bör så snabbt som möjligt
            ta sitt ansvar för freden.
          </note>
          <note>
            I säkerhetspolitiskt hänseende bör Sverige redan nu söka sig
            mot EU-länderna. Om vi ger upp tilltron till den falska alliansfriheten
            och neutraliteten, har vi möjligheter att omgående öppna en fruktbar
            försvarspolitisk dialog med det övriga Europa. Sverige skall självfallet
            inte vara främmande för ett försvarssamarbete med EU eller
          </note>
          <note>
            NATO. I stället kan det t.o.m. vara så att Sverige bör driva
            på en sådan utveckling genom att snarast ta ett initiativ som
            kan gynna freden i Europa, inte bara på kort sikt utan också på
            lång sikt.
          </note>
          <note>
            EU- och EFTA-länderna är förutsägbara. Alla är fredliga demokratier.
            Demokrati och fred hör ihop.
          </note>
          <note>
            Från dessa länder finns inget hot mot Sverige.
          </note>
          <note>
            Det som hänt i öst kan inrymma en demokratisk utveckling. Framtiden
            är dock svår att förutse.
          </note>
          <note>
            Rysslands nya hållning i Jugoslavienkonflikten kan tyda på ett
            försök till återgång till den tidigare stormaktspolitiken. Det
            är dock för tidigt att ha någon bestämd uppfattning i frågan.
          </note>
          <note>
            Vid säkerhetspolitiska bedömningar är det alltid bättre att se
            på omvärlden med misstro än med dumhet -- det borde vi ha lärt
            oss av historien.
          </note>
          <note>
            Misstro eller klarsyn, grundad på fakta om man så vill, leder
            mig till slutsatsen att Sverige snabbt måste närma sig det övriga
            Europa och EU-
          </note>
          <note>
            länderna och kasta av sig alliansfrihetens och neutralitetens
            ok. Sverige måste ta aktiv del i den europeiska fredsrörelsen.
            För detta behöver
          </note>
          <note>
            Sverige egentligen inte invänta medlemskap i EU.
          </note>
          <note>
            Sverige måste naturligtvis kunna garantera säkerheten i sin del
            av Europa men också aktivt kunna delta där freden hotas.
          </note>
          <note>
            En öppnare hållning innebär också att Sverige måste ompröva sin
            krigsmaterielpolitik och att den svenska försvarsindustrin måste
            ges förutsättningar till ett långtgående samarbete med Europa
            och de delar av övriga världen där demokrati råder.
          </note>
          <note>
            Vi måste alla inse att demokratin och de demokratiska värdena
            måste kunna försvaras med vapenmakt varhelst de hotas, om inget
            annat hjälper. Det går inte längre att krypa bakom tal om alliansfrihet
            och neutralitet. I förhållande till demokrati och fred går det
            inte att vara neutral; det går inte att inte ta ställning. Demokratin
            och freden i Europa och i övriga världen kräver ett klart och
            tydligt ställningstagande av Sverige.
          </note>
          <note>
            Fru talman! Vid sidan av dessa hot, anser vi i Ny demokrati,
            och många med oss, att det största hotet mot en fredlig utveckling
            i ett internationellt perspektiv är befolkningsexplosionen. Den
            kan komma att skapa enorma problem genom ökande klyftor mellan
            fattig och rik, genom stora migrationsvågor beroende på svårigheter
            med att försörja sig och beroende på stora problem med miljöförstöring
            osv.
          </note>
          <note>
            I slutet av 1800-talet uppgick jordens befolkning till en miljard
            människor. Nu närmar vi oss sexmiljardersvallen. Fördubblingstakten
            för världens befolkning är nu 42 år. Afrikas befolkning fördubblas
            på 23 år -- enskilda länder t.o.m. ännu snabbare. När den ekonomiska
            tillväxten är lägre än befolkningstillväxten får människorna det
            sämre och sämre.
          </note>
          <note>
            Professor David Pimentel vid Cornelluniversitetet i
          </note>
          <note>
            New York har i en nyligen presenterad rapport visat att jordens
            naturresurser snart räcker till enbart en rimlig försörjning åt
            två miljarder människor, dvs.
          </note>
          <note>
            fyra miljarder färre än i dag.
          </note>
          <note>
            Enligt FN:s bedömning kommer jordens befolkning att växa till
            tio miljarder människor omkring år 2030. Odlingsbar jord kommer
            att bli en dyrbarhet år 2010 hävdas det i rapporten. Det främsta
            skälet härtill är förstöringen av åkermark, bl.a. genom erosion.
            Produktionen av livsmedel kommer att minska och färskvattenförsörjningen
            kommer att bli ett mycket stort problem, vilket det för övrigt
            redan är i dag på många håll i världen.
          </note>
          <note>
            Ny demokrati bedömer detta problem som mycket angeläget. Sverige
            kan emellertid inte lösa detta ensamt, utan det måste ske i ett
            internationellt forum. I väckta motioner föreslår därför Ny demokrati
            en höjning av anslaget till FN:s befolkningsfond UNFPA med 40
            miljoner kronor.
          </note>
          <note>
            Andra företrädare för Ny demokrati kommer att redovisa det förslaget
            senare i dag.
          </note>
          <note>
            (Applåder)
          </note>
          <note type="speaker">
            Anf. 4 BERTIL MÅBRINK (v):
          </note>
          <note>
            Fru talman! Förhoppningsvis innebär de senaste händelserna i
            krigets Bosnien-Hercegovina att freden har kommit ett steg närmare.
          </note>
          <note>
            Det står klart att FN:s ultimatum beträffande bombning var en
            nödvändig åtgärd. FN:s roll är och bör vara i första hand fredsbevarande.
            När de fredsbevarande åtgärderna är helt verkningslösa och när
            alternativet för FN är att bara stå och se på hur civila massakreras
            måste dock fredsframtvingande åtgärder enligt kap. 7 i FN-
          </note>
          <note>
            stadgan kunna tillgripas.
          </note>
          <note>
            Det måste dock betonas att det endast är ett FN-
          </note>
          <note>
            beslut om sådana åtgärder som är legitimt i det internationella
            samfundet. Den beslutsförvirring som rått och råder i Bosnien-frågan
            är inte bra. Den visar på de problem som uppstår när en mäktig
            försvarspakt, i det här fallet NATO, är den som i praktiken skall
            verkställa FN:s beslut. Det vore givetvis bättre om FN-styrkorna
            verkligen vore multinationella och ställda under ett militärt
            stabsutskott, som det föreskrivs i FN-stadgan.
          </note>
          <note>
            Vägen mot verklig fred i Bosnien är trots lugnet i
          </note>
          <note>
            Sarajevo mycket lång. FN:s fredsplan innebär i praktiken, enligt
            vår uppfattning, en kapitulation inför etnisk rensning och serbisk
            och kroatisk erövringspolitik. De verkliga förlorarna vid ett
            sådant fredsavtal är de bosniska muslimerna. Deras situation är
            katastrofal. I dag finns endast 750 000
          </note>
          <note>
            muslimer av totalt 2,4 miljoner kvar i Bosnien.
          </note>
          <note>
            250 000 har dödats och 1,4 miljoner är fördrivna.
          </note>
          <note>
            Den etniska rensningen har varit effektiv. En verklig fred i
            Bosnien måste innebära att de muslimska flyktingarna, och även
            de serbiska och kroatiska, kan återvända till sina hem och att
            ett multi-etniskt Bosnien återigen kan skapas.
          </note>
          <note>
            Den Marshall-liknande planen för de krigshärjade områdena i det
            f.d. Jugoslavien -- som senare i dag skall diskuteras i kammaren
            -- ger Vänsterpartiet sitt fulla stöd.
          </note>
          <note>
            Fru talman! Kriget på Balkan sker i ett Europa som trots allt
            tal om integration fortfarande har en mur mellan öst och väst.
            Den muren består numera inte av betong och taggtråd utan av stora
            sociala och ekonomiska skillnader, nämligen rikedom i väst och
            fattigdom i öst. Dessa skillnader kommer, om ingen utjämning sker,
            att vara grogrund för ytterligare konflikter och ökad spänning
            i Europa.
          </note>
          <note>
            I detta känsliga läge fortsätter den del av
          </note>
          <note>
            Västeuropa som ingår i den europeiska unionen att bedriva en
            politik som går ut på att skapa en försvarspakt, en försvarspakt
            med det uppenbara syftet att skydda medlemsländerna från bl.a.
            de militära och icke-militära hot som situationen i östra Europa
            skapar.
          </note>
          <note>
            Det är inte nya försvarspakter Europa behöver, utan alleuropeiskt
            samarbete. Det är därför det inte är ett EU Europa behöver för
            att skapa säkerhet.
          </note>
          <note>
            Ett EU som utvecklas enligt vad som föreskrivs i
          </note>
          <note>
            Maastrichtavtalet leder till ett osäkrare, inte ett säkrare,
            Europa.
          </note>
          <note>
            Och det är detta EU -- med det uttalade målet att skapa ett gemensamt
            försvar -- som Sverige söker medlemskap i. Från regeringshåll,
            men även från den socialdemokratiska ja-sidan, framhålls nu ständigt
            att detta inte innebär att alliansfriheten upphör. Detta är givetvis
            nonsens och, som förre
          </note>
          <note>
            Siprichefen Frank Barnaby sade häromveckan,
          </note>
          <note>
            ''ren politisk propaganda''. Det framstår allt tydligare att
            det bara är de svenska ja-sägarna som fortsätter att tala om alliansfrihet
            vid EU-
          </note>
          <note>
            medlemskap. Utländska kommentarer låter annorlunda. Senast i
            raden var det den franske
          </note>
          <note>
            Europaministern som betonade:
          </note>
          <note>
            ''Som EU-medlem måste Sverige på sikt gå med i den västeuropeiska
            försvarsalliansen WEU.
          </note>
          <note>
            Sverige bör också vara redo att låta sina försvarskrafter tjäna
            EU:s gemensamma utrikesoch säkerhetspolitik.''
          </note>
          <note>
            Hur detta skall förenas med alliansfrihet är för oss alla som
            säger nej till EU obegripligt. Nej, alla ni ja-sägare i denna
            kammare: Sluta tala om bibehållen alliansfrihet vid EU-medlemskap!
            Tala klarspråk för era väljare och säg till dem att vad
          </note>
          <note>
            Sverige söker medlemskap i är en blivande militärpolitisk stormakt,
            vars försvar kommer att baseras på Frankrikes och Storbritanniens
            kärnvapenarsenaler!
          </note>
          <note>
            I Leiflands och Åströms utredning om säkerhetspolitiska konsekvenser
            av ett EU-
          </note>
          <note>
            medlemskap målas Ryssland upp som det huvudsakliga hotet mot
            den svenska säkerheten.
          </note>
          <note>
            Det är en relevant beskrivning av hotbilden som ges. De mer eller
            mindre möjliga scenarierna är många.
          </note>
          <note>
            Om utredningens beskrivning av de olika scenarierna är rimlig,
            är slutsatsen att EU-
          </note>
          <note>
            medlemskap är bästa sättet att bemöta hoten däremot helt orimlig.
            Återigen vill jag betona att det sämsta sättet att försöka skapa
            en europeisk säkerhetsordning är att bygga upp en försvarspakt
            vars huvudsyfte bl.a. är att skydda mot vad som uppfattas som
            det ryska hotet. Detta gör ju bara
          </note>
          <note>
            Ryssland osäkrare. För Sveriges del är det bästa sättet att skapa
            säkerhet att bibehålla alliansfrihet och neutralitet och använda
            denna resurs i skapandet av relationer med Ryssland som bygger
            på förtroende och samarbete.
          </note>
          <note>
            Vad Sverige bör göra för att minska hotet från
          </note>
          <note>
            Ryssland är således inte att gå med i EU, utan i stället som
            självständig och neutral stat bistå med medel för att bygga upp
            ett fungerande socialt, ekonomiskt, ekologiskt och rättsligt system
            i
          </note>
          <note>
            Ryssland.
          </note>
          <note>
            Fru talman! Sveriges ansträngningar för att bidra till en fredligare
            värld får inte begränsas enbart till
          </note>
          <note>
            Europa. Det finns ett otal konflikter utanför
          </note>
          <note>
            Europa där Sverige kan använda sin goodwill som alliansfri och
            neutral stat för att utöva inflytande och påtryckningar.
          </note>
          <note>
            El Salvador står inför ett historiskt val. I valet deltar gerillarörelsen
            FMLN, som nu avväpnats och ombildats till ett politiskt parti.
            Ett deltagande av
          </note>
          <note>
            FMLN utgör hörnstenen i fredsplanen och byggandet av demokrati
            i landet.
          </note>
          <note>
            Under senaste tiden har dock de högerextremistiska dödsskvadronerna
            återigen trappat upp sin verksamhet och närmast systematiskt börjat
            mörda FMLN-ledare, givetvis i syfte att sabotera valen i nästa
            månad. Regeringen i El Salvador gör inget för att stoppa detta
            mördande. Här kan Sverige göra en insats genom att pressa den
            salvadoranska regeringen att ingripa mot dödsskvadronerna.
          </note>
          <note>
            Även i Västsahara finns en fredsplan, som om den genomförs med
            stor sannolikhet skulle innebära självständighet för det sahariska
            folket efter snart
          </note>
          <note>
            20 års kamp mot den marockanska ockupationsmakten. Ockupationen
            fortsätter, och genomförandet av den folkomröstning som ingår
            i
          </note>
          <note>
            FN:s fredsplan saboteras oavbrutet av Marocko.
          </note>
          <note>
            Ett stopp av svenskt bistånd till Marocko vore givetvis ett utmärkt
            sätt att markera Sveriges hållning i denna fråga.
          </note>
          <note>
            Klyftorna mellan de fattiga och rika länderna fortsätter att
            öka. 1981 var de rika ländernas BNP
          </note>
          <note>
            per capita 20 gånger större än de fattiga ländernas.
          </note>
          <note>
            Nu är den 22 gånger större. Per capita-inkomsten i
          </note>
          <note>
            Afrika sjönk under 1980-talet med 0,9 %, i
          </note>
          <note>
            Latinamerika med 0,8 % och i Västasien med hela
          </note>
          <note>
            3,7 %. I stora delar av Afrika och i nästan hela
          </note>
          <note>
            Latinamerika var per capita-inkomsten lägre i början av 1990-talet
            än i början av 1970-talet.
          </note>
          <note>
            I denna katastrofala situation för många länder i tredje världen
            är de grundläggande mänskliga behoven skriande: behov av matförsörjning,
            elementär hälsovård och utbildning, rent vatten, hygien och familjeplanering.
            Biståndet från de rika länderna skulle kunna vara ett viktigt
            medel för att tillfredsställa åtminstone en liten del av dessa
            behov.
          </note>
          <note>
            I årets budgetproposition oroar sig regeringen mera för att svenska
            företag inte upphandlar tillräckligt inom de multilaterala biståndsprojekten
            än för att
          </note>
          <note>
            Angolas folk håller på att förintas. Nyligen rapporterades att
            en halv miljon angolaner, av en befolkning på 10 miljoner, dödats
            sedan inbördeskriget flammade upp igen för ett och ett halvt år
            sedan och att 80 000 barn blivit föräldralösa. Mot bakgrund av
            sådana siffror vill
          </note>
          <note>
            Sveriges regering mer än halvera biståndet till
          </note>
          <note>
            Angola. Till världens fattigaste världsdel i dess helhet, Afrika,
            vill regeringen ge drygt 120 miljoner kronor mindre än under innevarande
            budgetår.
          </note>
          <note>
            Det här är en biståndspolitik som börjar närma sig cynism. Och
            får den nuvarande regeringen sitta kvar efter valet har vi förmodligen
            inte sett slutet på denna cynism. Uttalanden från ledande personer
            inom regeringens ledande parti,
          </note>
          <note>
            Moderaterna, tyder på att biståndet kommer att skäras ned ytterligare.
          </note>
          <note>
            Fru talman! Ett av de mest vidriga av alla samhällssystem som
            har existerat under detta århundrade, apartheidsystemet i Sydafrika,
            håller på att upplösas. Målet är inte nått ännu och kommer inte
            heller att vara det efter valet i slutet av april. Det är den
            rika västvärldens skyldighet att med alla tillgängliga medel stödja
            den svarta befolkningen i Sydafrika, så att valet kan genomföras
            på fredlig, demokratisk väg, och även fortsätta att stödja landet
            efter valet så att apartheidsystemet slutligen kan kastas på sophögen.
            Återigen visar dock den svenska regeringen dåligt omdöme, och
            i stället för en uppbyggnad av biståndet till Sydafrika föreslår
            man en sänkning med 20 miljoner kronor.
          </note>
          <note>
            Den, trots det fortsatta politiska våldet, positiva utvecklingen
            i Sydafrika visar att solidaritetsrörelsernas stöd till ANC och
            omvärldens sanktioner mot apartheidregimen varit framgångsrika.
            Södet till ANC har i Sverige varit ovanligt brett och samlat såväl
            socialistiska som borgerliga partier och rörelser. Ett parti har
            dock envist ställt sig utanför denna breda solidaritetsrörelse,
            nämligen Moderata samlingspartiet.
          </note>
          <note>
            I förra veckan fick vi bevittna hur fru utrikesministern fick
            motta Nelson Mandelas tack till det svenska folket för vad han
            menade var ett unikt stöd till Sydafrikas svarta befolkning. Jag
            hoppas att utrikesministern kände åtminstone en viss skamsenhet
            när hon tog emot denna diplomatiska gest.
          </note>
          <note>
            Apartheidsystemet är det värsta tänkbara exemplet på hur de grundläggande
            mänskliga rättigheterna kränks i dagens värld. Men grova kränkningar
            behöver som alla vet inte systematiseras på detta utstuderade
            sätt. I många länder, som Colombia,
          </note>
          <note>
            Peru och Indien, döljs brotten mot de mänskliga rättigheterna
            bakom en mer eller mindre tjock fasad av formell demokrati. I
            andra länder försöker regimerna inte ens dölja sina antidemokratiska
            system, t.ex. i Kina och i Indonesien.
          </note>
          <note>
            De två sistnämnda länderna är speciellt intressanta för svenskt
            vidkommande då båda erhåller svenskt bistånd i form av u-krediter.
            Indonesien är dessutom godkänt av regeringen som mottagare av
            svensk krigsmateriel. Som alla vet är det ett villkor för såväl
            svenskt bistånd som vapenexport att mottagaren respekterar mänskliga
            rättigheter. Ja, regeringen har t.o.m. försökt göra mänskliga
            rättigheter till en kärnfråga i utrikespolitiken.
          </note>
          <note>
            Ihåligheten och dubbelheten i den politiken är tydlig när de
            här två länderna kommer på tal. Båda tillhör de länder som människorättsorganisationer
            betraktar som de värsta vad avser grova MR-
          </note>
          <note>
            kränkningar. Indonesien ockuperar dessutom fullständigt olagligt
            Östtimor och Kina Tibet. Jag kan i det sammanhanget nämna ett
            tredje land som erhåller svenska u-krediter, nämligen Marocko,
            som fortfarande ockuperar Västsahara. När, fru utrikesminister,
            skall ni upphöra med er dubbelmoral när det gäller dessa länder?
            Och när, fru utrikesminister, skall ni sluta sitta på två stolar
            när det gäller mänskliga rättigheter?
          </note>
          <note>
            Anf. 5 Utrikesminister MARGARETHA AF
          </note>
          <note type="speaker">
            UGGLAS (m):
          </note>
          <note>
            Fru talman! Pierre Schori tar munnen full och gillar uppskruvade
            röstlägen. Det är jag van vid. Det nya är att tonläget börjar
            bli patetiskt. Var är den egna konstruktiva handlingslinjen? Var
            är alternativen?
          </note>
          <note>
            Var är noggrannheten och fastheten i svåra situationer?
          </note>
          <note>
            Pierre Schori talar om rysk roulett. Men vem spelar rysk roulett
            med världsfreden i morgon-TV om inte
          </note>
          <note>
            Pierre Schori när han föreslår missilattacker mot
          </note>
          <note>
            Belgrad?
          </note>
          <note>
            Fru talman! Den här regeringens utrikespolitik präglas av handling
            och ansvar. Vi agerar i vårt närområde till stöd för de baltiska
            staternas suveränitet och de demokratiska krafterna i
          </note>
          <note>
            Ryssland. Vi för en mer intensiv och samstämd dialog med våra
            nordiska grannländer i vitala frågor än kanske någon gång under
            efterkrigstiden.
          </note>
          <note>
            Vi är på väg att föra Sverige in i det europeiska samarbetets
            kärna som medlemmar av Europeiska unionen. Vi förbereder ett svenskt
            deltagande i
          </note>
          <note>
            Partnerskap för fred och har som ordförandeland i
          </note>
          <note>
            ESK verkat för att ge ESK mer handlingskraft och nya instrument
            på det konfliktförebyggande området.
          </note>
          <note>
            Vid sidan av de direkt berörda grannländerna är
          </note>
          <note>
            Sverige den nation som gör mest för att lindra och söka underbygga
            en fredlig lösning av tragedin i f.d.
          </note>
          <note>
            Jugoslavien. Sverige var, tillsammans med
          </note>
          <note>
            Frankrike, den enda nation som gick till direkt handling i anslutning
            till säkerhetsrådets resolution om skyddade områden. I samverkan
            med de övriga nordiska länderna tränade och utrustade Sverige
            en nordisk bataljon som i dag spelar en central roll i
          </note>
          <note>
            FN:s ansträngningar, såväl i Tuzla som i Sarajevo.
          </note>
          <note>
            Sverige arbetar i nordisk samverkan bestämt för att reformera
            och effektivisera FN:s fredsbevarande, ekonomiska och sociala
            arbete. I mitt tal inför generalförsamlingen i höstas föreslog
            jag att truppbidragarna till större FN-operationer borde kallas
            till särskilda samrådsmöten. Detta är nu på väg att ske under
            händelsernas tryck. Två sådana möten har redan ägt rum efter det
            att NATO:s tidsfrist gick ut i söndags.
          </note>
          <note>
            Sverige fortsätter sin generösa biståndspolitik, och vi för en
            ny och bredare dialog med de demokratiska och marknadsorienterade
            länderna i
          </note>
          <note>
            Latinamerika och Asien. Vi stöder fredsprocessen i Mellanöstern,
            Sydafrika och Centralamerika.
          </note>
          <note>
            Denna regerings utrikespolitik är en handlingens utrikespolitik.
            Vi är fast beslutna att ta till vara de möjligheter som det kalla
            krigets slut år 1989
          </note>
          <note>
            erbjuder svensk utrikes- och säkerhetspolitik att främja fred
            och frihet i vårt närområde, i Europa och ute i världen.
          </note>
          <note>
            Fru talman! Självfallet varierar våra möjligheter att handla
            från område till område. I vissa sammanhang är vi centrala aktörer,
            i andra får vi agera i samspel med det internationella samfundet.
          </note>
          <note>
            Detta för mig över till kriget i f.d. Jugoslavien, där vi nu
            i bästa fall skulle kunna skönja en vändpunkt.
          </note>
          <note>
            Tack vare ett mer bestämt uppträdande från FN:s sida, NATO:s
            ultimatum och det faktum att huvudaktörerna i det internationella
            samfundet --
          </note>
          <note>
            USA, EU och Ryssland -- nu äntligen tycks börja marschera i takt
            igen verkar det som om Sarajevo skulle kunna få fred. En närmast
            koncentrationslägerliknande situation skulle då kunna hävas. Sedan
            gäller det för FN att gå vidare för att kunna skapa fred för andra
            orter och städer.
          </note>
          <note>
            För detta krävs återigen huvudaktörernas sammanhållning och bestämda
            stöd.
          </note>
          <note>
            Sverige kommer att fortsätta att spela en viktig roll i det internationella
            samfundets ansträngningar. Det gäller på marken i Bosnien, särskilt
            i Tuzlaområdet, det gäller de humanitära hjälpsändningarna och
            det gäller sanktionernas efterlevnad. Jag tycker faktiskt att
            vi gemensamt här i dag bör sända en tacksamhetens tanke till de
            många svenskar som riskerar sina liv för att hjälpa och skydda
            de nödlidande i Bosnien.
          </note>
          <note>
            Granatattacken mot Tuzla i går understryker att vi inte skall
            ha några illusioner att det nu har blivit lätt att lösa Bosnienkonflikten.
            Men genom energisk och effektiv diplomati -- och mot bakgrund
            av vissa positiva signaler från såväl den bosniska regeringen
            som bosniska serber -- kan det nu kanske finnas en möjlighet att
            komma fram till en mer omfattande fredsuppgörelse. Till viss försiktig
            optimism bidrar också det faktum att bosniska kroater och muslimer
            nått längre än tidigare i sina överläggningar.
          </note>
          <note>
            Vi är i dag medvetna om att det kan komma att ställas stora krav
            på truppbidragarländerna den närmaste tiden, och från svensk sida
            har vi ständigt understrukit betydelsen av att FN får tillräckliga
            resurser till sitt förfogande i Bosnien. När FN:s önskelista presenterades
            vid det truppbidragarmöte som ägde rum i måndags var det enbart
            Sverige som omedelbart förklarade sig redo att ställa upp med
            åtminstone tio ytterligare militära observatörer. Jag vill gärna
            nämna detta för kammaren.
          </note>
          <note>
            Jag vill också nämna för kammaren att det i realiteten pågår
            ett intensivt arbete för att utrusta, träna och bemanna Nordbat
            2, men detta är naturligtvis inte ett helt lätt arbete -- alla
            inser uppdragets svårighetsgrad. Men jag vill verkligen framhålla
            att Sverige i alla sammanhang manar andra länder att också ställa
            upp med trupp i
          </note>
          <note>
            Bosnien och att vi måste vara helt klara över att detta också
            är en viktig faktor för att nå fram till någon form av förhandlingslösning.
            Bosniens regering måste få veta att det internationella samfundet
            är berett att upprätthålla ett fredsavtal med tillräckliga styrkor.
          </note>
          <note>
            Självfallet är Sverige berett att bidra till återuppbyggnaden
            när fred har nåtts. Som ESK-
          </note>
          <note>
            ordförande tog Sverige initiativ för att ESK som organisation
            skulle förbereda sig för att kunna medverka till försoningsprocessen
            mellan de olika folkgrupperna, mänskliga-rättighets-övervakning,
            osv. Vår beredskap att bidra till Bosniens återuppbyggnad har
            åstadkommits i förvissningen att den insikten förr eller senare
            kommer att nå gemene man att de olika folkgrupperna är hänvisade
            till varandra och måste lära sig att leva tillsammans. Vi måste
            naturligtvis hoppas och önska att befolkningen såväl i Bosnien
            som i
          </note>
          <note>
            Serbien-Montenegro och Kroatien skall inse att det är ledare
            som är för folkförsoning, för ett mångkulturellt samhälle och
            för demokrati som man måste välja till makten i respektive land.
            Vi får aldrig glömma att de fasor som i dag utspelar sig är krigsherrarnas
            ansvar.
          </note>
          <note type="speaker">
            Anf. 6 PIERRE SCHORI (s):
          </note>
          <note>
            Fru talman! Vår politik har redovisats i sex partimotioner. Det
            redogjorde jag också för i min inledning, och andra här i kammaren
            kommer att tala om dem i fortsättningen.
          </note>
          <note>
            Det finns bl.a. en motion som vi betraktar som ett nödvändigt
            nytänkande i denna tid, nämligen motionen om gemensam säkerhet.
            Den innebär att resurserna skall samordnas mellan
          </note>
          <note>
            Försvarsdepartementet och Utrikesdepartementet, så att vi snabbt
            kan ställa upp för att förebygga krig.
          </note>
          <note>
            I fjol föreslog vi en fredsbrigad. Den skulle just kunna användas
            på detta sätt. I tider då det dras ned och regementen läggs ner
            bör den kunskap och skicklighet som finns hos den svenska militären
            utnyttjas, så att man snabbt kan vara på plats för att förebygga
            krig. Det förslaget röstades ner av den borgerliga regeringen
            och riksdagen.
          </note>
          <note>
            I år har vi i vår motion om gemensam säkerhet nämnt Partnerskap
            för fred. Det är förhoppningsvis en förlängning av den gemensamma
            säkerheten, den preventiva diplomatin och fredsbyggandet. När
            nu riksdagen skall fatta beslut om ett svenskt deltagande finns
            det inte några pengar hos utrikesministern till detta; det är
            intressant. Därför är vår motion framåtsyftande och pekar på behovet.
            Förslaget från i fjol om fredsbrigaden och förslaget från i år
            om det gemensamma säkerhetsanslaget är exempel på framåtsyftande
            fredsbefrämjande insatser. Det är ett tankearbete som mycket väl
            hade kunnat förekomma också i regeringen.
          </note>
          <note>
            Fru talman! Den enda gång som jag märker att vår utrikesminister
            visar litet nerv inför dramat i
          </note>
          <note>
            Bosnien är när hon hoppar på mig. Det är när hon använder snedvridna
            uttalanden. Det har jag redovisat tidigare här i kammaren och
            statsministern accepterade det när han var här. Jag har aldrig
            sagt att det skall bombas i Belgrad. Tänk om utrikesministern
            kunde visa samma nerv och energi när det gäller nya insatser för
            Bosnien!
          </note>
          <note>
            Utrikesministerns regeringskolleger har inte skonat henne från
            kritik. Om fru Ugglas Bosnienpolitik skriver Expressens chefredaktör:
            ''Bedrövligt, af
          </note>
          <note>
            Ugglas''. Folkpartiets partisekreterare Örn skriver:
          </note>
          <note>
            ''Din politik är kraftlös''. I den moderata tidningen
          </note>
          <note>
            Östgöta Correspondenten skriver man: ''Bildts kyla en skandal''.
          </note>
          <note>
            Det är denna litet avståndstagande, distanserade, politik inför
            slakten i Bosnien som många i vårt land har upprörts över.
          </note>
          <note>
            Det som nu har givit resultat är att man äntligen har visat kraft
            från världssamhället. Kraft räddar liv i
          </note>
          <note>
            Bosnien. Svaghet och passivitet har kostat liv.
          </note>
          <note>
            Jag ställde en fråga till utrikesministern om Förenta nationerna.
            Jag fick inget svar. Jag upprepar den därför inför den diplomatiska
            kåren här: Vilken är
          </note>
          <note>
            Sveriges linje när det gäller säkerhetsrådet? Jag vet att det
            inte finns någon strategi, men jag undrar om det finns någon vilja.
            Det skulle vara intressant att få höra om Sverige i denna viktiga
            tid vill komma in i själva styrelsen för Förenta nationerna. Med
            nordiskt stöd har man ju nu chansen att göra det.
          </note>
          <note>
            Finns det någon plan? Finns det någon vilja?
          </note>
          <note>
            Till Christer Windén skulle jag vilja säga att kloka herrar --
            jag tror att det bara var herrar -- har kommit med utlåtanden
            om tidigare regeringars förda politik, inte minst neutralitetspolitiken.
            Jag tror att Sverker Åström är den enda som var aktiv på den tiden
            som fortfarande finns kvar. Han vet vad det handlade om. Han har
            bl.a. skrivit följande:
          </note>
          <note>
            Kort sagt kan man nu dra en suck av lättnad.
          </note>
          <note>
            Äntligen har ballongen spruckit. De beskäftiga forskarna och
            journalisterna som i åratal idisslat tesen om regeringens bedrägeri,
            dubbelspel, förljugenhet, humbug, den stora lögnen står där med
            lång näsa. Deras resonemang har fallit ihop som ett korthus.
          </note>
          <note>
            Detta är vad den statliga kommissionen har kommit fram till efter
            ingående studier. Jag skulle råda
          </note>
          <note>
            Christer Windén och hans gelikar inom Ny demokrati att också
            studera nutidshistorien, bl.a.
          </note>
          <note>
            hur man ute i världen betraktar faran med högerextremismen i
            Europa.
          </note>
          <note>
            I det senaste numret av Le Nouvel observateur, en fransk mycket
            seriös tidskrift, har man kartlagt den yttersta högern i Europa.
            Man redovisar land för land var varbölderna finns. I Ryssland
            är det t.ex.
          </note>
          <note>
            Zjirinovskij. På den högerextremistiska kartan kommer man också
            till Sverige. I Sverige representeras högerextremisterna, enligt
            Le
          </note>
          <note>
            Nouvel observateurs forskarteam, av Bevara
          </note>
          <note>
            Sverige svenskt, Sverigedemokraterna och Ny demokrati.
          </note>
          <note type="speaker">
            Anf. 7 CHRISTER WINDÉN (nyd):
          </note>
          <note>
            Fru talman! Den politiska retoriken är rätt underlig. Om Pierre
            Schori hade lyssnat på vad jag sade under mitt första anförande
            hade han ganska snart insett att detta slag mot Ny demokrati var
            ett slag i luften.
          </note>
          <note>
            Jag har förstått att det inte är vad jag säger som räknas. Det
            är Pierre Schoris förutfattade meningar som räknas. Jag är fullt
            medveten om, Pierre
          </note>
          <note>
            Schori, att man inte får en klapp på axeln som tack om man sparkar
            någon på benen. Jag hade inte räknat med det. De som lyssnar utanför
            denna kammare och de som till äventyrs läser detta protokoll kanske
            förstår vad jag menar och inser att allt jag säger inte är så
            tokigt som Pierre Schori vill göra gällande.
          </note>
          <note>
            Pierre Schori och hans gelikar -- det uttrycket använde han när
            det gällde mig -- har en dubbelmoral som är ganska otrolig. Häromdagen
            gav en prominent socialdemokrat, som förväntas bli invandrarminister
            i nästa regering, i TV uttryck för en flyktingpolitik som nästan
            var densamma som den som finns att läsa i vårt partiprogram. Då
            är det plötsligt bra. Då är det okej. Det är alltså inte fråga
            om vad politiken innehåller utan om vem som framför den. Det är
            verkligen beklämmande.
          </note>
          <note>
            Fru talman! Jag skulle vilja vända mig till fru utrikesminister.
            Jag delar hennes uppfattning om att det finns ett enormt behov
            av bistånd i världen.
          </note>
          <note>
            Jag har full förståelse för att det i olika sammanhang är vår
            sak att bidra med så mycket vi kan. Samtidigt måste den u-hjälp
            som vi ger i form av kontanter och bidrag stå i rimlig proportion
            till de ekonomiska resurser som Sverige för närvarande har.
          </note>
          <note>
            Jag skulle vilja fråga utrikesministern: Är det rimligt att avsätta
            ökade anslag med hjälp av lånta pengar för att hjälpa andra länder,
            i ett läge då vi har en galopperande statsskuld och ett jättestort
            budgetunderskott? Pierre Schori sade för en stund sedan att han
            inte känner igen politiken sedan den nya utrikesministern trädde
            till. Han känner inte igen politiken i den meningen att de flesta
            som fick pengar är Pierre Schoris gamla kompisar på den yttersta
            vänsterkanten: enpartistater och andra diktaturer. Det är inte
            så konstigt att han inte känner igen detta.
          </note>
          <note>
            Jag skulle också vilja fråga utrikesministern om hon tycker att
            det är rimligt att ha en sådan fördelning.
          </note>
          <note>
            Vi föreslår att det långsiktiga biståndsmålet bör vara det som
            är uppsatt av FN, nämligen 0,7 % av bruttonationalinkomsten. Inom
            denna ram skall allt bistånd rymmas -- både det till fjärran länder
            och det som går till våra grannar på andra sidan
          </note>
          <note>
            Östersjön.
          </note>
          <note>
            Så länge vi har svåra ekonomiska problem på hemmaplan anser vi
            dessutom att det finns anledning att ytterligare sänka biståndet.
            Vi tycker att man skall lägga ned SIDA:s verksamhet. Det bilaterala
            biståndet skall ges i form av svenska produkter, tjänster och
            kunskaper. Vi kräver kontroll av att hjälpen når fram. Vi vill
            ge högsta prioritet till åtgärder för att hejda befolkningsexplosionen,
            som jag berörde i mitt tidigare anförande.
          </note>
          <note>
            Vi vill fördela biståndspengarna på följande sätt: en tredjedel
            i multilateralt stöd till olika världsorganisationer, en tredjedel
            till katastrofinsatser och folkrörelsebistånd och en tredjedel
            till våra grannländer på andra sidan
          </note>
          <note>
            Östersjön. Givarländer skall självfallet avskriva sina fordringar
            på fattiga u-länder. Sverige skall åtminstone inte hjälpa andra
            i-länder att få tillbaka sina fordringar. Det får de sköta själva.
            Regeringen har föreslagit att vi skall ge en miljard i skuldlättnadsåtgärder.
            Det säger vi nej till. Varje iland får sörja för sin egen u-landsfordran.
          </note>
          <note>
            Jag vill beröra ett annat stort problem när det gäller den ökande
            skillnaden mellan fattiga och rika länder, nämligen handelshindren.
            Handelshindren är ett av de svåraste problemen när det gäller
            de fattiga ländernas möjlighet att få i gång en verksamhet i det
            egna landet och på så sätt få en utveckling av ekonomin som kan
            leda till sociala reformer, demokratiska rättigheter m.m. Det
            gäller att bygga upp en ekonomi och ett sätt att tänka som passar
            våra hjärnor.
          </note>
          <note>
            I det här sammanhanget tror jag att resultatet av
          </note>
          <note>
            GATT-förhandlingarna kommer att få stor betydelse. Om man däremot
            inom EU fortsätter att driva en jordbrukspolitik som innebär att
            den synliga delen av kostnaden är så liten att den understiger
            världsmarknadspriset som i sin tur är starkt subventionerat kommer
            de fattiga länderna aldrig någonsin att få en möjlighet att få
            i gång ett jordbruk inom den egna sfären. För dem blir det i stället
            billigare att använda de pengar som vi pytsar över till att köpa
            spannmål t.ex. på världsmarknaden. Jag tror att vi skjuter oss
            själva i foten om vi fortsätter med detta slags politik.
          </note>
          <note>
            Det är först genom att erbjuda utvecklingsländerna möjlighet
            att få avsättning för sina produkter i våra länder som vi kan
            få en situation då dessa länder verkligen får möjlighet att stå
            på egna ben.
          </note>
          <note type="speaker">
            Anf. 8 BERTIL MÅBRINK (v):
          </note>
          <note>
            Fru talman! Utrikesministern nämnde GATT-
          </note>
          <note>
            avtalet i sin deklaration. Till det vill jag göra en liten kommentar.
            Jag vill påstå att det nya GATT-
          </note>
          <note>
            avtalet inte gav så värst mycket till u-länderna. För exempelvis
            större delen av Afrika blev avtalet närmast en förlust. De textilexporterande
            uländerna fick ge mera än vad de själva fick i utbyte.
          </note>
          <note>
            Indien minskar exempelvis de genomsnittliga tullarna på industrivaror
            med 55 %, medan EU
          </note>
          <note>
            bara minskar tullarna med 22 % och USA minskar med 18 %. GATT-förhandlingarna
            blev en uppgörelse mellan USA och EU. Så uttryckte sig flera av
            u-ländernas förhandlare. Såvitt jag förstår kan det som uppnåddes
            i Uruguayrundan därför bara ses som ett första steg som måste
            följas av ett andra där u-ländernas intressen mera kommer att
            tillgodoses.
          </note>
          <note>
            Talet om en ny världsordning måste nu följas av konkreta åtgärder.
            En ny världsordning betyder för mig en rättvisare värld. Det betyder
            bl.a. att världsmarknaden måste öppnas för u-länderna på lika
            villkor. Det betyder för mig att u-ländernas enorma skuldbörda
            måste avskrivas. Det betyder för mig att råvarupriserna måste
            stabiliseras och bli mer rättvisa. Tullarna på exempelvis Afrikas
            tillverkningsexport måste sänkas. Biståndet, inte minst till Afrika,
            måste ökas. Det måste också innebära att GATT måste införa en
            miljöklausul för att förhindra att den rika världen dumpar sina
            miljöfarliga avfall i tredje världen och flyttar sin miljöfarliga
            industri dit. Det måste också innebära att GATT ser till att få
            en effektiv socialklausul.
          </note>
          <note>
            Den grova exploateringen av främst barn men naturligtvis även
            av vuxna av bl.a. de transnationella företagen måste förhindras.
          </note>
          <note>
            Det är väl endast, fru utrikesminister, när vi har uppnått den
            rättvisa världen och fått jämlikhet mellan den rika världen och
            den s.k. fattiga världen som vi kan börja tala om en fri världshandel.
            Som bekant existerar den inte i dag. Jag är inte motståndare till
            en fri världshandel, men en förutsättning är att den rättvisare
            världsordningen är konkret. Man skall vara försiktig när man i
            dag talar om frihandel och fri världshandel.
          </note>
          <note>
            Jag noterade att fru utrikesministern inte med ett ord kommenterade
            klyftan mellan att bara tala om mänskliga rättigheter och att
            konsekvent tillämpa dem i relationer med länder ute i världen.
            Jag tog tre exempel på länder där ett hemskt förtryck äger rum.
            Jag upprepar dem -- Indonesien, Kina och
          </note>
          <note>
            Marocko. Det är inte bara så att dessa länder grovt bryter mot
            de mänskliga rättigheterna, utan samtliga länder är också ockupationsmakter.
            Till dessa länder ger vi bistånd. Samtidigt sätter vi upp ett
            förnumstigt finger mot andra små länder, som naturligtvis också
            bryter mot de mänskliga rättigheterna. De är dock inte intressanta
            kommersiellt. Vi kan inte tjäna något på dem.
          </note>
          <note>
            Christer Windén från Ny demokrati borde också kommentera denna
            fråga. Såvitt jag förstår tycker
          </note>
          <note>
            Ny demokrati att det är acceptabelt med denna dubbelmoral när
            det gäller mänskliga rättigheter.
          </note>
          <note>
            Eller har ni en annan uppfattning? Ni talar ju om moral i så
            många andra sammanhang som rör bistånds- och utrikespolitiken.
            Varför är ni tysta på just den här punkten?
          </note>
          <note>
            Anf. 9 Utrikesminister MARGARETHA AF
          </note>
          <note type="speaker">
            UGGLAS (m):
          </note>
          <note>
            Fru talman! Som jag sade i mitt tidigare inlägg är regeringens
            linje handlingens linje. Vi visar vårt engagemang för tragedin
            i före detta Jugoslavien i handling. Kritik får vi naturligvis
            bära. Det är regeringars och utrikesministrars lott att kritiseras.
          </note>
          <note>
            Jag måste dock återigen fråga var alternativen till regeringens
            insatser finns.
          </note>
          <note>
            Det har flera gånger talats om det fina betänkandet om Jugoslavien.
            Jag tycker att betänkandena från utrikesutskottet alltid är bra
            och konstruktiva.
          </note>
          <note>
            Efter att ha läst igenom betänkandet kan jag ändå konstatera
            att det inte innehåller något annat än samma slutsatser och riktlinjer
            som regeringen för fram när det gäller en konstruktiv och effektiv
            svensk Jugoslavienpolitik.
          </note>
          <note>
            Ett återkommande tema i Pierre Schoris inlägg i kammaren är att
            denna regering skulle försumma världen utanför Europa till följd
            av vårt starka europeiska engagemang. Detta är inte bara nonsens
            utan också uttryck för en felsyn. Just genom vårt starka europeiska
            engagemang förvärvar vi en ställning och trovärdighet som gör
            oss till intressanta samtalspartners också utanför
          </note>
          <note>
            Europa.
          </note>
          <note>
            I dynamiska Stilla havs-Asien har denna regering skapat närmare
            kontakter än någonsin tidigare.
          </note>
          <note>
            Kontakterna hämtar naturligtvis sin styrka i att vi ser marknadsekonomins
            centrala uppgift i utvecklingen. Samtidigt har vi, inte minst
            jag själv, betonat att också demokrati och mänskliga rättigheter
            måste gå hand i hand med marknadsekonomin.
          </note>
          <note>
            Våra relationer med Sydasien förbättras också. Inte minst i Indien
            har det skett en betydande rehabilitering av det svenska anseendet.
            I
          </note>
          <note>
            Mellanöstern har det skett en nödvändig balansering av de svenska
            förbindelserna. Vi ville skapa goda relationer med Israel, samtidigt
            som vi kristallklart slog fast det palestinska folkets rätt till
            sin egen nation. Det är just detta balanserade tänkande som är
            en förutsättning för en framgångsrik fredsprocess. Jag vill påstå
            att det har skett en betydande kvalitativ förbättring av den svenska
            Mellanöstern-politiken de senaste åren.
          </note>
          <note>
            Afrika har inte heller glömts bort. Det har blivit mer realism
            i utvecklingssamarbetet. Sverige ställer mer bestämda krav. Det
            handlar om en konstruktiv kritik, inte för att göra ned utan för
            att förbättra utvecklingen och kampen mot fattigdomen. Denna regering
            har varit tydligare än sina föregångare i just denna fråga.
          </note>
          <note>
            Flera har uppmärksammat att jag har just kommit tillbaka från
            Sydafrika. Demokratiseringen och försoningen mellan folkgrupperna
            där kan bli en inspiration också för övriga Afrika. Kan demokrati
            och marknadsekonomi få ett starkt fotfäste i
          </note>
          <note>
            Sydafrika, kan de bli en kraftkälla till snabb utveckling som
            Afrika så väl behöver.
          </note>
          <note>
            Den svenska politiken angående Latinamerika har också kraftigt
            förbättrats. Latinamerikanska demokrater behöver inte längre tvivla
            på den svenska regeringens entydiga uppslutning bakom demokratin.
            Det finns inte längre någon grumlig diktaturbeundran.
          </note>
          <note>
            Sveriges röst i världen är tydlig. Vi främjar demokrati, mänskliga
            rättigheter och marknadsekonomi. På de flesta ställen är detta
            uppskattat. Men det skall inte förnekas att på vissa ställen är
            detta impopulärt.
          </note>
          <note>
            När jag talade om demokratins betydelse i Ostasien fanns det
            de som rynkande på näsan. Åtskilliga i
          </note>
          <note>
            Mellanöstern gillar inte heller de svenska metoderna av demokrati.
            Vissa länder i Afrika skulle föredra ett mer kravlöst uppträdande
            från
          </note>
          <note>
            Sveriges sida. Kubanska diktaturen beklagar säkert regimskiftet
            i Sverige. Det får vi bära.
          </note>
          <note>
            Fru talman! Min slutsats är att praktiskt taget över hela världen
            har vi stärkt det svenska engagemanget och den svenska närvaron
            jämfört med tidigare.
          </note>
          <note type="speaker">
            Anf. 10 PIERRE SCHORI (s):
          </note>
          <note>
            Fru talman! Utrikesministern sade att Sveriges linje inte har
            blivit populär i världen. Det är en uppfattning som styrks av
            t.ex. regeringens egen ambassadör i Moskva. Han har skickat hem
            en depesch till utrikesministern som slutar med att han hävdar
            att man skall iaktta försiktighet med att uttala några ekonomiska-politiska
            råd. Hur korrekta och rättsliga chockterapiuppmaningar det än
            må vara fråga om är de en politisk belastning.
          </note>
          <note>
            Det är bekant att det finns en stor upprördhet inom
          </note>
          <note>
            UD över den politik som förordas. En artikel om
          </note>
          <note>
            Baltikum har skrivits av Lindholm, docent i folkrätt på UD, som
            handlar om att Bildt skapar osäkerhet om svensk neutralitet. Det
            kan diskuteras.
          </note>
          <note>
            Jag ställde en fråga om FN. Som vi alla hörde fick vi inget svar.
            Regeringen står för handlingens politik. I så fall får man tillägna
            sig Orwells nyspråk om denna politik skall gälla FN. Inget svar
            finns på den frågan.
          </note>
          <note>
            Fru talman! Jag skulle vilja ta upp ett exempel på vad jag betraktar
            som närområdets närsynthet från regeringens sida. Det gäller synen
            på Vitryssland.
          </note>
          <note>
            Just nu blåser de är Bresjnevitiska isvindar. I förra veckan
            hölls den första protestaktionen utanför parlamentet i Minsk.
            Landets statschef, reformisten Sjusjketitj, har ju avsatts. De
            utlovade valen har skjutits upp. Vidare har det inletts en förföljelse
            av fackföreningsledare, socialdemokrater och Folkfronten. Unden
            den senaste helgen organiserade oppositionen ett solidaritetsmöte
            i Minsk tillsammans med den svenska, tyska och baltiska socialdemokratin.
          </note>
          <note>
            Frågan om förföljelsen av facket i Vitryssland har tagits upp
            med Fria fackföreningsinternationalen.
          </note>
          <note>
            Detta låter som nyheter från en svunnen tid. Men det är Beloruss,
            Vitryssland, februari 1994, 20 mil från Vilnius och 70 mil från
            Sverige. Det är närområdet.
          </note>
          <note>
            Inte nog med att grundläggande rättigheter trampas ned. Nu har
            den nya premiärministern förklarat att Vitryssland skall utgöra
            en del av den ryska federationen. Först hotas demokratin, sedan
            hotas suveräniteten. På något sätt har Vitryssland blivit Baltikums
            Baltikum.
          </note>
          <note>
            Fru utrikesminister! Vi vill efter Sovjetmaktens kollaps se ett
            demokratiskt Europa bestående av självständiga, samverkande länder.
            Då måste vi också ge ett land som Vitryssland vårt stöd. När vi
            i en delegation från riksdagen återkom från
          </note>
          <note>
            Vitryssland skrev vi till regeringen och bad dem att stödja Vitryssland.
            Det är ett land där var fjärde invånare har drabbats av Stalin
            och kriget och var femte av Tjernobyl. Vi har inte fått något
            svar.
          </note>
          <note type="speaker">
            Anf. 11 CHRISTER WINDÉN (nyd):
          </note>
          <note>
            Fru talman! Jag ställde en fråga till fru utrikesministern, men
            jag fick inget svar. Under finansdebatten ställde Dan Eriksson
            i Stockholm, en partikamrat till mig, en fråga i ungefär samma
            ärende till finansministern. Han frågade vad finansministern säger
            till den generation som skall betala alla de skulder som den nuvarande
            politiken har lett fram till. Finansministern svarade att de skulle
            vara glada för att inte fler röstade på Ny demokrati. Den sortens
            svar var det sämsta av alla jag har fått. Jag är glad för att
            jag inte har fått ett lika dumt svar här. Inget svar är bättre
            än ett sådant. Men jag efterlyser i alla fall ett svar. Jag hoppas
            att någon i den senare debatten kan svara på frågan å utrikesministerns
            vägnar.
          </note>
          <note>
            Vi har föreslagit katastrofbrigader, Pierre Schori, och vi har
            föreslagit förändringar i flyktingpolitiken. Båda dessa områden
            har
          </note>
          <note>
            Socialdemokraterna anslutit sig till helt och betraktar som sina
            egna förslag. Inte nog med att
          </note>
          <note>
            Socialdemokraterna har svårt för att skilja på det verbala spelet
            för gallerierna och handling, de stjäl dessutom goda idéer. Vi
            bjuder på det, Pierre
          </note>
          <note>
            Schori! Men betyder detta att det finns en majoritet i kammaren
            för de förslag som vi ursprungligen lade fram?
          </note>
          <note>
            Till Bertil Måbrink vill jag säga följande. Det är klart att
            vi står för ett rakt politiskt budskap i fråga om mänskliga rättigheter.
            Vi är beredda att ställa upp när det gäller att skruva åt kranen
            i fråga om bistånd till sådana länder som inte lever upp till
            de grundläggande kraven, nämligen mänskliga rättigheter, demokrati
            och marknadsekonomi. Vi är fullt beredda att ställa upp på det.
          </note>
          <note>
            Ett exempel där vi tycker att den svenska regeringen har visat
            en enastående feghet är i fråga om att inte erkänna Taiwan. Det
            är på grund av att stora Kina sätter tumskruven på Sverige, och
            då backar regeringen svekfullt.
          </note>
          <note type="speaker">
            Anf. 12 BERTIL MÅBRINK (v) replik:
          </note>
          <note>
            Fru talman! Realism i biståndspolitiken talar utrikesministern
            om. Realismen i biståndspolitiken är, såvitt jag förstår, sänkta
            anslag till Afrika där behoven är enorma. Det är cynism!
          </note>
          <note>
            Utrikesministern svarade inte på den naturligtvis känsliga frågan
            om mänskliga rättigheter, att det inte bara får vara ord utan
            också tillämpas i praktisk handling.
          </note>
          <note>
            I en nyligen utkommen rapport från den USA-
          </note>
          <note>
            baserade medborgarrättsorganisationen Asia
          </note>
          <note>
            Watch redogörs för att situationen i Kina har försämrats under
            den senaste tiden. Godtyckliga arresteringar, tortyr och avrättningar
            tillhör vardagen. Antalet politiska fångar ökar stadigt.
          </note>
          <note>
            Från Indonesien hörde vi häromveckan hur oberoende fackliga ledare
            och demonstranter fängslades när de krävde höjd minimilön och
            rätt att bilda oberoende fackföreninger.
          </note>
          <note>
            Det är en förbättring av läget i Sydostasien enligt utrikesministern.
          </note>
          <note>
            200 000 människor har dödats på Östtimor av
          </note>
          <note>
            Indonesien sedan ockupationsmakten började våldföra sig på folket
            på Östtimor. Amnesty
          </note>
          <note>
            International beskriver situationen för timoreserna på Östtimor
            som ett skräckens tillstånd, där brotten mot de mänskliga rättigheterna
            är institutionaliserade och systematiska. Den indonesiska militären,
            som i praktiken styr
          </note>
          <note>
            Östtimor, utsätter befolkningen för godtyckliga arresteringar,
            tortyr, våldtäkt och utomrättsliga avrättningar.
          </note>
          <note>
            Det är en förbättring av situationen enligt utrikesministern.
          </note>
          <note>
            Jag förstår att utrikesministern också syftade på mänskliga rättigheter
            och menade att situationen har blivit bättre. Det är cyniskt att
            uttala sig på det sättet när vi har fått sådana rapporter från
            olika medborgarrättsorganisationer. Dem borde utrikesministern
            ha läst.
          </note>
          <note>
            Det är bra att Christer Windén svarade på min fråga hur man ser
            på det jag tog upp. Det är faktiskt biståndspengar, svenska folkets
            pengar, som ges till de olika förtryckarregimerna. Jag hoppas
            vi får stöd för våra motioner i denna fråga när de kommer upp
            i biståndsdebatten om någon månad.
          </note>
          <note>
            Anf. 13 Utrikesminister MARGARETHA AF
          </note>
          <note type="speaker">
            UGGLAS (m):
          </note>
          <note>
            Herr talman! Jag begärde ordet för ett särskilt inlägg med anledning
            av Pierre Schoris inlägg. Jag vill klargöra för Bertil Måbrink
            varför jag något viftade med handen.
          </note>
          <note>
            Jag måste faktiskt få här i kammaren ställa frågan:
          </note>
          <note>
            Var är varsamheten och noggrannheten hos
          </note>
          <note>
            Socialdemokraternas utrikespolitiske talesman?
          </note>
          <note>
            Citerade Pierre Schori en hemlig depesch från vår ambassad i
            Moskva?
          </note>
          <note>
            Vidare vill jag säga några om Vitryssland. Jag var den första
            utrikesminister som besökte Minsk efter det att Vitryssland hade
            förklarat sig självständigt vid Sovjetunionens sönderfall. Vi
            har övervägt att upprätta en ambassad i Minsk, men vi måste låta
          </note>
          <note>
            Kiev gå före. Vi har budgetmässiga restriktioner.
          </note>
          <note>
            Vi har inbjudit Vitryssland till två
          </note>
          <note>
            Östersjökonferenser för att dra in Vitryssland i
          </note>
          <note>
            Östersjösamarbetet och för att kunna hjälpa
          </note>
          <note>
            Vitryssland när det gäller brottsförebyggande verksamhet, illegal
            flyktingtrafik osv. Vi har gett bistånd via EBRD för strålskyddssanering.
            Jag tror att Sverige redan på Pierre Schoris tid vid
          </note>
          <note>
            Utrikesdepartementet lämnade bistånd efter
          </note>
          <note>
            Tjernobylolyckan. Vi försöker alltså aktivt att få med Vitryssland
            i grannskapssamarbetet. Tack, herr talman!
          </note>
          <note type="speaker">
            Anf. 14 PIERRE SCHORI (s) replik:
          </note>
          <note>
            Herr talman! Jag noterar att utrikesministern inte vill svara
            på frågan om Förenta nationerna. Jag kan med beklagande konstatera
            att det inte finns någon vilja till att vi skall gå in i FN:s
            säkerhetsråd.
          </note>
          <note>
            När det gäller depescher från UD gäller diskussionen om man får
            citera eller inte. Jag citerade naturligtvis inte ordagrant. Men
            där framgår med all tydlighet att det är samma budskap från nästan
            alla kommentatorer utom moderater och Anders Åslund, nämligen
            att chockterapi är någonting förkastligt eftersom det är grogrund
            till gammelkommunister och högerextremister i
          </note>
          <note>
            Ryssland och kan leda in i kaos.
          </note>
          <note>
            Den enda vägen gick inte i Sverige. Den enda vägen går inte heller
            i Ryssland. Den enda vägen var ju någonting som Ho Chi Minh och
            Mao Tse-tung förespråkade. Jag förstår inte varför Moderaterna
            är så intresserad och envisa.
          </note>
          <note>
            Anf. 15 Utrikesminister MARGARETHA AF
          </note>
          <note type="speaker">
            UGGLAS (m):
          </note>
          <note>
            Herr talman! Diskussion eller inte, men i utrikespolitiken gäller
            noggrannhet och varsamhet.
          </note>
          <note>
            Jag tycker inte att Pierre Schori visade det.
          </note>
          <note>
            Jag är väl medveten om att man i Sveriges riksdag får ställa
            samma fråga hur många gånger som helst.
          </note>
          <note>
            Det är utrikesministerns plikt att svara på denna fråga hur många
            gånger som helst. Därför svarar jag: Ja, Sverige vill försöka
            bli medlem i säkerhetsrådet. Vi har för avsikt att verka för att
            bli medlem så fort som möjligt. Detta svar har jag gett till Pierre
            Schori ett antal gånger tidigare, och det gör jag nu igen.
          </note>
          <note type="speaker">
            Anf. 16 GÖRAN LENNMARKER (m):
          </note>
          <u who="unknown" xml:id="i-2b78e931129eae85-0">
            <seg>
              t
            </seg>
          </u>
          <note>
            Herr talman! Nästan en tredjedel av mänskligheten bor i länder
            som genomgår ett omfattande systemskifte. Hela den euroasiatiska
            kontinenten, från Stilla havet i öster till Oder i väster, genomgår
            den kanske största omvälvningen någonsin i fredstid.
          </note>
          <note>
            Det handlar om en övergång från socialism och planstyrning till
            kapitalism och marknadsekonomi.
          </note>
          <note>
            Privatisering och avreglering är de centrala förändringsinstrumenten.
          </note>
          <note>
            Förändringen pågår i olika takt. I Kina har systemskiftet pågått
            i över ett decennium.
          </note>
          <note>
            Framstegen är tydliga. På andra håll är förändringarna små, och
            på vissa håll kan bakslag noteras.
          </note>
          <note>
            Ofta går demokrati och marknadsekonomi hand i hand. Fria människor
            kräver en fri ekonomi och vice versa. Men i Kina och Vietnam och
            på några andra ställen ser vi inte någon sådan utveckling.
          </note>
          <note>
            Inger Koch kommer för Moderaternas räkning att ta upp diskussionen
            om mänskliga rättigheter och demokrati.
          </note>
          <note>
            Förändringens vind blåser kraftigt över stora delar av u-världen.
            Tidigast och tydligast har det varit i
          </note>
          <note>
            Stillahavsasien. Där har snabb ekonomisk utveckling och snabb
            minskning av fattigdom blivit det normala.
          </note>
          <note>
            I Latinamerika pågår i många länder, från
          </note>
          <note>
            Argentina i söder till Mexico i norr, en omfattande avreglering
            och privatisering.
          </note>
          <note>
            Också i Sydasien börjar nu förändringar märkas.
          </note>
          <note>
            Indien, som så länge stagnerade i sin egenartade blandning av
            feodalism och socialism, börjar nu röra på sig. Frigörelseprocessen
            har påbörjats.
          </note>
          <note>
            Tillväxten ökar. Det ger hopp för framtiden i det område där
            fortfarande den största absoluta fattigdomen finns koncentrerad.
          </note>
          <note>
            Klyftan mellan industrivärlden och u-länderna blir mindre intressant.
            Det uppstår nu i stället en ny klyfta mellan de u-länder som slår
            in på en snabb tillväxt och effektiv fattigdomsbekämpning och
            de u-länder som kvarblir i fattigdom och misär.
          </note>
          <note>
            Ungefär var femte människa på jorden, betydligt över 1 000 miljoner,
            beräknas leva under absolut fattigdom. Den hårda brutala vardagen
            innebär att man inte har mat för dagen för sig själv och sina
            närmaste.
          </note>
          <note>
            Det är för deras skull som det är så viktigt med kraftig tillväxt
            och snabba systemskiften. De kan inte vänta på långsamma och tröga
            förändringar.
          </note>
          <note>
            Också vi i Sverige kan bidra. När vi privatiserar och avreglerar
            skickar vi en viktig signal till u-länderna.
          </note>
          <note>
            I utvecklade industriländer skapar monopol ineffektivitet och
            minskat välstånd. I fattiga uländer är det ofta skillnaden mellan
            svält och överlevnad.
          </note>
          <note>
            GATT-överenskommelsen kommer att få en enormt stor betydelse
            för u-ländernas möjlighet till kraftig tillväxt och snabb minskning
            av fattigdomen. Möjligheten till handelsutbyte både med varandra
            och med de utvecklade industriländerna är helt avgörande.
          </note>
          <note>
            Vi känner inget exempel på något land som förmått häva sig ur
            fattigdomen genom isoleringen. Inte ens väldiga länder som Kina
            och Indien klarade av att isolera sig från omvärlden. Att delta
            i den internationella frihandeln är en absolut nödvändighet för
            alla.
          </note>
          <note>
            Därför är det också nödvändigt för oss i Sverige att öppna våra
            gränser. Vårt medlemskap i den europeiska unionen skulle härvidlag
            innebära ett framsteg. Sverige har ju hittills inte precis varit
            ett land som har varit särskilt öppet för handelsutbyte med de
            fattigaste länderna.
          </note>
          <note>
            Herr talman! I vårt närområde öster och söder om
          </note>
          <note>
            Östersjön sker också dramatiska förändringar.
          </note>
          <note>
            Proletariatets diktatur har avvecklats och ersatts med demokrati,
            om än bräcklig i många fall.
          </note>
          <note>
            Det ekonomiska och sociala systemet befinner sig under stark
            omvandling. När folken fick bestämma själva ville de inte behålla
            socialismen utan de föredrog marknadsekonomi.
          </note>
          <note>
            Att införa demokrati kan gå fort. Det handlar om en process som
            i Central- och Östeuropa har räknats snarare i månader än i år.
          </note>
          <note>
            Att byta ekonomiskt och socialt system tar betydligt längre tid,
            5--10 år eller t.o.m. längre är nog mer realistiskt.
          </note>
          <note>
            Det handlar inte bara om att bryta upp kommandoekonomins orderlinjer,
            om att bryta ner och omorganisera resursförstörande verksamheter
            i stor omfattning.
          </note>
          <note>
            Det handlar i lika stor utsträckning om en mentalitetsförändring.
            Det personliga ansvaret och initiativet skall återupprättas, där
            ansvar och initiativ inte bara undertryckts utan t.o.m.
          </note>
          <note>
            bokstavligt talat tidigare kunnat vara förenat med livsfara.
          </note>
          <note>
            Skall förändringar gå fort eller långsamt? Är det chockterapi
            eller snigelfart som gäller?
          </note>
          <note>
            Vi börjar nu se erfarenheterna från olika systemskiften. I Polen,
            som var först i spåret, har det nu pågått ett systemskifte i fyra
            år. I Ryssland har det pågått ett i två år, och i vissa länder
            har det knappast påbörjats något systemskifte alls. Ett tydligt
            mönster börjar att växa fram.
          </note>
          <note>
            De länder som har valt en snabb reformväg har också sett snabbare
            framsteg. Påfrestningen för befolkningen, inte minst för alla
            dem som lever under en oerhörd fattigdom mätt med västliga mått,
            har blivit mindre.
          </note>
          <note>
            Tydligast ser vi detta i Polen. Där myntades begreppet chockterapi
            när dåvarande finansministern Balserovitz inledde sitt radikala
            systemskifte på nyåret 1990.
          </note>
          <note>
            Förra året, dvs. efter tre år, var Polen Europas mest snabbväxande
            land med en officiell tillväxt på
          </note>
          <note>
            5 % -- i praktiken säkert mycket mer.
          </note>
          <note>
            Om politiken inte ändras kan Polen komma in i en utveckling av
            snabb -- ja, t.o.m. mycket snabb --
          </note>
          <note>
            tillväxt, kanske på ostasiatiska nivåer.
          </note>
          <note>
            Systemskiftet har också gått särskilt snabbt i
          </note>
          <note>
            Tjeckien och i Estland. Även i dessa båda länder börjar nu tillväxten
            ta fart.
          </note>
          <note>
            I andra änden på spektrum finns de länder som har haft mycket
            blygsamma förändringar. Ukraina och
          </note>
          <note>
            Rumänien är exempel på detta. Följden har också blivit att befolkningen
            kvarstannar i fattigdom.
          </note>
          <note>
            I den socialdemokratiska partimotionen om
          </note>
          <note>
            Östeuropa förs ett mycket grumligt resonemang om reformtakten.
            Man får intrycket att socialdemokraterna inte är särskilt angelägna
            om att folken i Central- och Östeuropa snabbt skall komma ur sina
            förödande ekonomiska och sociala system.
          </note>
          <note>
            Man frågar sig: Är det Ukrainas modell som socialdemokraterna
            förespråkar? Vad har man emot den polska erfarenheten? Inser man
            inte att människor måste se ett slut på bevärligheterna och börja
            hoppas för framtiden?
          </note>
          <note>
            Ibland görs det gällande att det behövs större sociala satsningar
            i Central- och Östeuropa. Felet är att det görs stora sociala
            satsningar, och att de görs på ett alldeles fel sätt.
          </note>
          <note>
            I ett socialistiskt system sker satsningar på människors trygghet
            genom stora stöd eller krediter till ineffektiva arbetsplatser.
            De kan inte läggas ner därför att människors hela försörjning
            och trygghet är knutna till dessa. Därför fortsätter många miljöförstörande
            och slösaktiga verksamheter med stora statliga stöd.
          </note>
          <note>
            I ett kapitalistiskt samhälle ges det sociala stödet direkt till
            individen. Socialförsäkringar är det huvudsakliga sätt varpå vi
            hjälper människor som har det svårt. Ineffektiva verksamheter
            läggs ner medan människor skyddas.
          </note>
          <note>
            Omläggningen av de sociala skyddsnäten är en viktig del i systemförändringen.
            Det gamla systemet med sin låga standard och ofta helt undermåliga
            sociala nivå måste bytas ut mot vårt västliga tänkande.
          </note>
          <note>
            Begreppet social marknadsekonomi lanserades när västra Tyskland
            1948 genomförde sin chockterapi och det tyska undret skapades.
            Det skedde då mot ett mycket starkt motstånd från den tyska socialdemokratin.
          </note>
          <note>
            Även då var penningstabiliteten en nödvändig förutsättning för
            framgången. Inledningsvis blev det stora protester. Många befarade
            väldiga sociala konsekvenser. Men framgångarna blev enorma. De
            tyska socialdemokraterna fick också 1959 ge sig i sitt Bad Godesberg-program.
          </note>
          <note>
            Arvet från Bismarck, ofta kallat social marknadsekonomi, var
            en del i dåtidens chockterapi.
          </note>
          <note>
            Privatiseringar och avregleringar behöver kombineras med ett
            någorlunda fast och stabilt penningvärde. Det är på den här punkten
            som utvecklingen i Ryssland under 1992 och 1993 har brustit.
          </note>
          <note>
            Den centralbank som lydde under Högsta sovjet vägrade att föra
            en rimlig penningpolitik. I stället lät den sedelpressarna gå
            för att på den vägen subventionera värdelös verksamhet.
          </note>
          <note>
            Verkligheten visar vem som har rätt. De snabba reformernas väg
            har hittills varit väsentligt humanare än ett långsamt och utdraget
            systemskifte.
          </note>
          <note>
            Herr talman! Låt mig avslutningsvis säga något om vår säkerhetsordning.
          </note>
          <note>
            En viktig uppgift för vår generation är att bygga en europeisk
            freds- och säkerhetsordning till de små folkens skydd och till
            hela kontinentens frihet och stabilitet.
          </note>
          <note>
            Vad vi nu absolut inte vill se är att mellankrigstidens ordning
            återuppstår, då små länder lätt blev beroende av mäktiga grannar
            och föreställningen om inflytelsezoner växte fram.
          </note>
          <note>
            Västeuropa utgör en stabil och trygg enhet, inte minst genom
            den europeiska unionen och den inre marknaden. Problemen finns
            öster därom.
          </note>
          <note>
            ånga av de nya demokratierna i Central- och
          </note>
          <note>
            Östeuropa känner sig osäkra. De har ännu ingen fast anknytning
            till Västeuropa.
          </note>
          <note>
            Samtidigt är det viktigt att sträva efter att bygga den euorpeiska
            säkerheten med och inte mot Ryssland.
          </note>
          <note>
            Ett demokratiskt och välmående Ryssland som lever i fred med
            sina grannar är naturligtvis ett mål för denna strävan.
          </note>
          <note>
            Att både skänka säkerhet och trygghet till de säkerhetspolitiskt
            hemlösa länderna i Central- och
          </note>
          <note>
            Östeuropa och samtidigt bygga denna säkerhet med och inte mot
            Ryssland är uppgiften, och denna ekvation är inte alldeles lätt.
            NATO:s förslag till
          </note>
          <note>
            ''partnership for peace'' är ett försök att lösa den uppgiften.
            Vi bör också välkomna detta NATO:s erbjudande till oss.
          </note>
          <note>
            Att involvera Ryssland i ett förtroendefullt gemensamt säkerhetsarbete
            kan kanske verka konstigt i en tid när mörka krafter dyker upp
            på den ryska politiska scenen. Men det är just då som det är särskilt
            viktigt att utveckla kontakterna.
          </note>
          <note type="speaker">
            Anf. 17 CHRISTER WINDÉN (nyd)
          </note>
          <note>
            replik:
          </note>
          <note>
            Herr talman! Jag noterar med stor tillfredsställelse att min
            syn på vikten av fri handel när det gäller att utjämna skillnaden
            mellan rika och fattiga länder delas av Moderata samlingspartiet.
          </note>
          <note>
            Däremot förbryllar det mig att Moderaterna, och även andra partier
            inom regeringen, samtidigt förespråkar en jordbrukspolitik som
            innebär att de fattiga länderna får minskade möjligheter till
            avsättning för sina produkter. Faktum kvarstår att det just är
            sådana produkter som de har förmåga att producera. De fattiga
            länderna kan inte producera högteknologiska produkter av den typen
            som har skapat Sveriges framgångar, utan de kan producera ganska
            enkla stapelvaror inom livsmedelssektorn, som de skulle kunna
            få en större avsättning för, t.ex. på den svenska marknaden. Jag
            vill då fråga:
          </note>
          <note>
            Hur kommer det sig att moderaterna förespråkar en jordbrukspolitik
            som går stick i stäv mot detta?
          </note>
          <note type="speaker">
            Anf. 18 GÖRAN LENNMARKER (m)
          </note>
          <note>
            replik:
          </note>
          <note>
            Herr talman! Den moderata jordbrukspolitiken går ut på att Sverige
            snabbt skall bli medlem i den europeiska unionen och därmed bli
            en del av den europeiska jordbrukspolitiken. När vi har blivit
            medlemmar i den europeiska unionen kommer vårt parti, förmodligen
            också tillsammans med en del övriga svenska partier, att verka
            för att se till att man inom denna gemensamma jordbrukspolitik
            inte producerar stora överskott som dumpas på världsmarknaden.
            Det är en central uppgift för oss att verka i den riktningen.
          </note>
          <note type="speaker">
            Anf. 19 PIERRE SCHORI (s) replik:
          </note>
          <note>
            Herr talman! Göran Lennmarker talar om chockterapins välsignelse
            eller inte. Sedan går han tillbaka till Tyskland, som fick Marshallhjälp
            efter kriget. Han tar upp Polen, Tjeckien och Estland som exempel
            på länder där det går att föra en politik som har både reforminslag
            och en radikal ekonomisk förnyelse.
          </note>
          <note>
            Grunden i hela vår syn måste vara att vi inte kan se länderna
            i Central- och Östeuropa och Ryssland som en enhet, att de alla
            är likadana. Man måste se på land efter land, och detta gäller
            särskilt
          </note>
          <note>
            Ryssland, denna väldiga nation där vi har sett hur det har gått
            efter valet med försöken med en alltför snabb reformering utan
            sociala inslag.
          </note>
          <note>
            Gammelkommunister och högerextremister har fått ett starkt fäste.
          </note>
          <note>
            Vad vi vänder oss emot är dessa trosvissa rekommendationer till
            ryssarna som kommer utifrån, särskilt när de ges av statsministern
            i en situation när majoriteten av experter och inflytelserika
            personer har en annan uppfattning.
          </note>
          <note>
            Vi undrar om detta är till gagn för Rysslands eller
          </note>
          <note>
            Sveriges intressen. Statsministern borde lyssna på
          </note>
          <note>
            Helmut Kohl som också har varnat för denna utveckling.
          </note>
          <note>
            Slutligen vill jag till Göran Lennmarker säga att han borde betänka
            den fråga som den gamle Nixon tog upp precis vid nyår. Han sade:
            Den avgörande frågan i Ryssland är att se om den demokratiska
            kapitalismen i Ryssland lyckas bättre än den kommunistiska kapitalismen
            i Kina.
          </note>
          <note type="speaker">
            Anf. 20 GÖRAN LENNMARKER (m)
          </note>
          <note>
            replik:
          </note>
          <note>
            Herr talman! Det finns en föreställning som man kan möta på åtskilliga
            håll, att Ryssland är hopplöst och måste ses som något mycket
            djupare efterblivet än Central- och Östeuropa. Det är fråga om
            en
          </note>
          <note>
            Rysslandspessimism och kanske ett
          </note>
          <note>
            Rysslandsförakt -- det går inte att reformera
          </note>
          <note>
            Ryssland och det är meningslöst att satsa på snabba reformer.
          </note>
          <note>
            Jag tror att detta i grunden är fel. Vi kan i Ryssland se mycket
            starka och goda krafter som snabbt vill normalisera Ryssland.
            De vill göra landet till en del av Europa, och de känner en stark
            samhörighet med våra västliga värderingar.
          </note>
          <note>
            Det är en viktig uppgift för oss att på alla sätt, genom samarbete
            och nära kontakter, stärka dessa krafter. Moderata samlingspartiets
            strävan är att på alla sätt hålla en intensiv kontakt med just
            dessa reformvänliga och framstegsvänliga krafter i
          </note>
          <note>
            Ryssland.
          </note>
          <note>
            Vår kritik har inte riktats mot något annat än att reformarbetet
            har gått för långsamt. Framför allt har Centralbankens förödande
            politik inneburit att mycket av systemskiftet inte har kunnat
            genomföras, eftersom Ryssland har legat på gränsen till hyperinflation.
            Det går inte att reformera en ekonomi i hyperinflation. Det går
            inte heller att göra långsiktiga investeringar i ett land där
            penningvärdet urgröps i en svindlande hastighet. Då får man just
            den mycket kortsiktiga och närsynta verksamhet som finns i hyperinflatoriska
            sammanhang. Det är mot detta vi har riktat vår kritik.
          </note>
          <note>
            Ryssland behöver ett reformarbete med ett någorlunda rimligt,
            stabilt penningvärde. Det finns krafter i Ryssland som inser detta
            och som har kämpat för det. Det är vår uppgift att se till att
            vi står på deras sida och inte på de krafters sida som vill använda
            sedelpressarna för att mycket kortsiktigt skapa vad man tror vara
            en social, hållbar lösning. Det medför ingen social lösning utan
            fortsatt misär.
          </note>
          <note type="speaker">
            Anf. 21 DANIEL TARSCHYS (fp):
          </note>
          <note>
            Herr talman! ''Nu slocknar ljusen över Europa, och vi kommer
            inte att få se dem tända igen i vår livstid.''
          </note>
          <note>
            Det har gått nästan 80 år sedan den engelske utrikesministern
            Edward Grey uttalade de orden vid första världskrigets utbrott.
          </note>
          <note>
            Likheterna mellan sommaren 1914 och vintern
          </note>
          <note>
            1994 är tillräckligt stora för att sända kalla kårar längs ryggraden
            -- en storserbisk rörelse som verkar för utvidgade gränser, bestämda
            ultimatum till
          </note>
          <note>
            Serbiens regering, explosioner i Sarajevo som likt jordbävningar
            sänder stötvågor långt utanför sitt epicentrum. Står vi åter inför
            ett storkrig i Europa?
          </note>
          <note>
            Det är gott om mörker i vår omvärld. Fem år efter järnridåns
            fall är Östeuropa ännu i gungning.
          </note>
          <note>
            Levnadsstandarden har sjunkit -- kraftigt på sina håll -- och
            gamla nationella motsättningar har åter vaknat till liv.
          </note>
          <note>
            Längre bort i världen fortsätter tragiska inbördeskrig i länder
            som Somalia, Sudan och
          </note>
          <note>
            Angola. Fredsprocessen i Mellanöstern är ännu ömtålig, och i
            Sydafrika tillstöter ständigt nya hinder på vägen från apartheid
            till majoritetsstyre och jämlika villkor för alla befolkningsgrupper.
            I
          </note>
          <note>
            många, kanske flertalet, länder fortsätter övergreppen mot mänskliga
            rättigheter. Låt mig här bara nämna Kina som ett allvarligt exempel.
          </note>
          <note>
            Ändå finns det också ljus i detta mörker. 1994 är inte 1914.
            En avgörande skillnad mellan 1900-talets början och dess slut
            är inte minst det internationella samarbete som har vuxit fram,
            framför allt under de senaste 50 åren.
          </note>
          <note>
            Jag tänker då i första hand på FN och FN-
          </note>
          <note>
            systemet -- ofullkomligt, byråkratiskt och ineffektivt. Ja visst,
            men det är också utvecklingsbart och sedan länge verkningsfullt
            inom en rad olika områden. Även i den jugoslaviska konflikten,
            där det klagas mycket över
          </note>
          <note>
            FN:s maktlöshet, har världsorganisationen trots allt uträttat
            stordåd för att lindra nöden, hjälpa flyktingarna och dämpa krigslusten
            hos de stridande.
          </note>
          <note>
            Jag tänker också på Europeiska säkerhetskonferensen, ESK. Den
            har senast genom sin Parisstadga lagt grunden för en bred politisk
            samverkan i Europa och har nu förutsättningar att verka konfliktdämpande,
            inte minst genom förebyggande diplomati.
          </note>
          <note>
            Europeiska unionen spelar en stor roll för freden i
          </note>
          <note>
            Europa genom att oupplösligt binda samman en gång fientliga stater.
            Självfallet skall också Sverige ta aktiv del i detta samarbete
            och därigenom kunna påverka förhållanden som vi, hur vi än gör,
            är starkt beroende av. Hadar Cars kommer senare i debatten att
            utveckla Folkpartiets positiva syn på Europeiska unionen.
          </note>
          <note>
            För stabiliteten i Europa fortsätter NATO att vara en avgörande
            tillgång. Under de senaste åren har alla eller nästan alla stater
            i det gamla östblocket anmält intresse för medlemskap i NATO.
            Men de gamla medlemmarna ser många problem i en sådan utvidgning
            och har därför lanserat olika former av samverkan: först det konsultativa
            rådet, NACC, och nu senast Partnership for Peace, PFP. Vi har
            all anledning att välkomna initiativet som är flexibelt och utvecklingsbart.
          </note>
          <note>
            För staterna i Östeuropa öppnar PFP en väg till en närmare praktisk
            samverkan med NATO, vilket kan öka statbiliteten i Europa. Även
            vi själva har anledning att delta i PFP-samarbetet, som t.ex.
            kan leda fram till ett mer effektivt samspel vid fredsbevarande
            operationer. Här har Sverige också en hel del egna erfarenheter
            att bidra med som kan vara till nytta för andra länder.
          </note>
          <note>
            Samarbetet med Östeuropa måste också drivas vidare på andra fronter.
            Vi gör det bilateralt genom vår samverkan med Östeuropa som med
            alla miljöinsatser inräknade omsluter långt mer än 1
          </note>
          <note>
            miljard kronor. Vi gör det också samfällt med andra, t.ex. inom
            Europarådet, vars allra viktigaste uppgift under de kommande åren
            bör bli just att bidra till att demokratin och rättsstaten konsolideras
            i Öst- och Centraleuropa och att samarbetet utvidgas på alla möjliga
            områden, såsom kultur, miljö, utbildning och forskning.
          </note>
          <note>
            Herr talman! Sveriges utrikespolitik har sedan länge, också under
            denna regering, en uttalat global profil. Vi har byggt upp ett
            omfattande bistånd som över lag fungerar effektivt. Runt om i
            världen gör svenskar värdefulla insatser för att bekämpa fattigdomen
            och bistå alla länder att utveckla sina egna resurser.
          </note>
          <note>
            Det liberala ungdomsförbundet, och senare
          </note>
          <note>
            Folkpartiet, väckte för en del år sedan en viss uppståndelse
            genom att lansera ett tvåprocentsmål för biståndet. Det bistånd
            som räknas in vid officiella jämförelser är förvisso inga 2 %.
            Men om man lägger ihop vad vi svenskar bidrar med till uländer,
            till Östeuropa och till flyktinghjälp både hemma och utomlands,
            hamnar man avsevärt närmare 2 % än 1 % av BNP. Jag tvivlar inte
            ett ögonblick på att vi kommer att fortsätta på den vägen.
          </note>
          <note>
            Biståndet är inte bara ett uttryck för solidaritet och omsorg
            om andra. Det rymmer också ett starkt mått av egenintresse. Det
            svenska välståndet bygger i allt större utsträckning på internationell
            arbetsfördelning, men hoten mot vår välfärd, vår miljö och vår
            säkerhet kommer också till allra största delen utifrån.
          </note>
          <note>
            I det läget kommer vi inte långt med isolationism eller med de
            grumliga stämningar av nationell självtillräcklighet som EU-motståndarna
            vädjar till. I stället måste vi bejaka vår plats i världen och
            vår plats i Europa samt aktivt ta del i den samverkan som blir
            alltmer nödvändig.
          </note>
          <note>
            Herr talman! Det betänkande om krisen i det forna
          </note>
          <note>
            Jugoslavien som vi nu också skall ta ställning till är på alla
            punkter enhälligt. Jag tycker att det ligger en stor styrka i
            att utrikesutskottet efter mycket noggrann diskussion av olika
            yrkanden har kunnat nå fram till gemensamma ställningstaganden.
          </note>
          <note>
            Gemensam är vår upprördhet och indignation inför det lidande
            som fortsätter att plåga folken i
          </note>
          <note>
            Bosnien-Hercegovina. När granaterna faller över lekande barn
            i kälkbacken eller över den fullpackade marknaden, är det omöjligt
            att känna annat än vrede över de brottslingar som begår sådana
            illdåd.
          </note>
          <note>
            Gemensam är också vår uppslutning kring FN:s strävanden att demilitarisera
            området runt
          </note>
          <note>
            Sarajevo. Det är ett orättfärdigt krig som förs i
          </note>
          <note>
            Bosnien-Hercegovina, men det är inte fler vapen som behövs i
            området utan färre. Jag gläder mig över att det i detta betänkande
            råder full samstämmighet också mellan regering och riksdag.
          </note>
          <note>
            Vi stöder den aktiva Jugoslavienpolitik som regeringen har fört
            och noterar att det även framöver finns mycket viktiga uppgifter.
            På alla punkter råder enligt betänkandet samstämmighet mellan
            regeringen och riksdagen.
          </note>
          <note>
            Nordbat 2 spelar en konstruktiv roll i arbetet på att vidmakthålla
            skyddade zoner i området, och andra svenskar gör ovärderliga insatser
            i det humanitära biståndet. Vi måste ge vårt stöd åt de svenskar
            som arbetar i Jugoslavien, och vi måste vara beredda att även
            framöver vidga de svenska insatserna. I
          </note>
          <note>
            betänkandet understryks att FN-trupperna gör stor nytta i området.
            Utskottet skriver också att vi både på kort sikt och i det längre
            perspektivet måste vara beredda att medverka när det gäller att
            organisera ett internationellt bistånd till återuppbyggnad och
            försoning i det forna Jugoslavien.
          </note>
          <note>
            Från Folkpartiets sida har vi länge pläderat för ett hårdare
            tryck mot de banditer i Jugoslavien som fortsätter det urskillningslösa
            dödandet av oskyldiga civila. Nu har en skärpning av FN:s och
          </note>
          <note>
            NATO:s hållning och en konstruktiv medverkan från rysk sida lett
            till en etappseger i den kampen.
          </note>
          <note>
            Låt oss alla se till att den framstöten inte blir den sista,
            att kanonerna äntligen tystnar och att allt större områden förvandlas
            till skyddade zoner.
          </note>
          <note>
            Från Sveriges och den övriga omvärldens sida måste vi vara beredda
            till fortsatta och ökade insatser för fred, försoning och återuppbyggnad
            i det forna Jugoslavien.
          </note>
          <note>
            Herr talman! Det finns ljus i mörkret. Krigen och konflikterna
            kan motverkas. Men för detta duger det inte med isolationism och
            inåtvändhet, utan det krävs i stället en allt djupare och bredare
            internationell samverkan. I den skall Sverige självfallet vara
            berett att spela en aktiv roll.
          </note>
          <note type="speaker">
            Anf. 22 PÄR GRANSTEDT (c):
          </note>
          <note>
            Herr talman! Denna utrikesdebatt, precis som många tidigare under
            de senaste åren, präglas av den osäkerhet och det sökande som
            vi alla känner såsom oundvikligt och nödvändigt i den brytningstid
            som vi befinner oss i på det säkerhetsoch utrikespolitiska området.
          </note>
          <note>
            För fem år sedan rasade järnridån. För fem år sedan föll det
            kalla krigets bojor. Det hot om den slutliga undergången för vår
            civilisation som det kalla krigets ''fredsordning'', som byggde
            på ömsesidigt säkerställd förstörelseförmåga, innebar har undanröjts.
            Men i stället kom hotet om de många mer begränsade men därmed
            inte mycket mindre tragiska konflikterna -- och inte bara hotet
            utan också verkligheten. Det kalla kriget hade upprätthållit en
            järnhård disciplin i stora delar av världen, samtidigt som det
            hade underblåst krig i andra delar av världen. Nu dyker många
            gamla konflikter och motsättningar upp. Inte minst i vår egen
            världsdel har kriget blivit en realitet på ett sätt som vi inte
            har upplevt på länge.
          </note>
          <note>
            Som utrikesministern betonade måste vi i denna situation av förändring
            och osäkerhet finna nya vägar för att bygga upp en hållbar fredsordning.
            En av de viktigaste målen för den svenska säkerhetspolitiken måste
            vara att förhindra en ny uppdelning, en ny tudelning av Europa
            ur säkerhetspolitisk synvinkel. Vi måste sträva efter att skapa
            en verkligt alleuropeisk säkerhetsordning med inriktning mot en
            global säkerhetsordning.
          </note>
          <note>
            Det innebär att EU, som kommer att vara en viktig aktör, inte
            är svaret på detta behov så länge EU inte är alleuropeiskt. Det
            viktigaste organet i dag för att skapa en alleuropeisk säkerhetsordning
            är ESK
          </note>
          <note>
            med de svagheter som detta organ har. Men vi måste fortsätta
            aktivt att bygga upp ESK:s möjligheter att främja säkerhet, stabilitet
            och samarbete i Europa. En god början har gjorts, men väldigt
            mycket återstår.
          </note>
          <note>
            Vid sidan av ESK finns också andra viktiga initiativ.
          </note>
          <note>
            NACC och Partnership for Peace är exempel härpå.
          </note>
          <note>
            Det är angeläget att vi försöker få till stånd en samordning
            av de olika mönster som nu håller på att byggas upp för säkerhetspolitiskt
            samarbete i
          </note>
          <note>
            Europa.Vi måste se till att det blir mer av beslutskraft, mer
            av handlingsförmåga och mer av möjligheter att tidigt ingripa
            i olika typer av konflikter och kriser så att ESK-systemet verkligen
            kan bli basen för den alleuropeiska säkerhetsordning som vi behöver.
          </note>
          <note>
            Den stora utmaningen här just nu är givetvis det som händer i
            det forna Jugoslavien. Det som vi ser där är inte uppmuntrande
            för möjligheterna att verkligen skapa en alleuropeisk säkerhetsordning.
          </note>
          <note>
            Skeendet i Bosnien är en djup tragedi, främst naturligtvis genom
            alla de tusentals och åter tusentals människor som drabbas av
            död, skador eller fördrivning. Det är också en tragedi för strävandena
            att skapa fred i Europa. Risken är stor att slutet på Jugoslavienkrisen
            blir att det återigen demonstreras att den starkes makt gäller,
            att våld är ett medel som framgångsrikt kan användas för att nå
            politiska mål. Det är någonting som kan få mycket långsiktiga
            konsekvenser för vår världsdels framtid. Därför måste vår strävan
            vara att få slut på striderna.
          </note>
          <note>
            Det räcker inte med Sarajevo. Vi måste gå vidare också i de andra
            stridszonerna. Men vi måste även se till att slutresultatet av
            denna konflikt inte blir ett premierande av framför allt serbernas
            våldshandlingar utan en ordning som respekterar alla folkgruppers
            intressen. Där återstår oerhört mycket. En huvudsträvan för svensk
            utrikes- och säkerhetspolitik måste vara att vara med och bygga
            upp den alleuropeiska freds- och säkerhetsordningen.
          </note>
          <note>
            I avvaktan på att denna kan realiseras fullt ut -- det kommer
            säkert att ta tid, om det nu alls blir möjligt -- måste den svenska
            linjen vara att stå fri från militära bindningar som bara gäller
            delar av
          </note>
          <note>
            Europa.
          </note>
          <note>
            Den tanke som inte minst Ny demokrati tidigare i debatten gav
            uttryck för, att Sverige bör överge sin alliansfrihet och gå in
            i en militärallians, bygger på en dålig analys av den roll som
            Sverige kan spela i den europeiska säkerhetsutvecklingen.
          </note>
          <note>
            Så länge vi inte kan gå in i en alleuropeisk säkerhetsordning
            bör vi bibehålla vår neutralitetspolitik. Med neutralitetspolitik
            menar jag då inte neutralitet i varje situation, utan en politik
            som bygger på alliansfrihet i fred så att vi kan vara neutrala
            om det skulle bli krig i vårt närområde.
          </note>
          <note>
            Just därför att en säkerhetspolitisk uppdelning av
          </note>
          <note>
            Europa är det som vi i första rummet måste förhindra skall vi
            själva inte medverka till en sådan tudelning genom att knyta oss
            till en militärallians.
          </note>
          <note>
            Det hindrar oss inte att delta i ett aktivt utrikes- och säkerhetspolitiskt
            samarbete, t.ex. inom ramen för den europeiska unionen. Som också
            har påpekats tidigare innebär medlemskap i den europeiska unionen
            inte några försvarspolitiska eller militära alliansförpliktelser.
          </note>
          <note>
            Det innebär i stället en möjlighet för oss att samarbeta med
            andra länder för att nå viktiga utrikespolitiska mål -- och det
            skall vi naturligtvis vara beredda att göra. Vi skall göra det
            i en målmedveten strävan att främja ett alleuropeiskt samarbete
            men också, och det är inte minst viktigt, i en strävan att se
            till att Europa kan spela en aktiv roll när det gäller att finna
            lösningar på globala problem.
          </note>
          <note>
            Vi skall inte tro att det är möjligt att nå en fredlig värld
            om det inte också är fråga om en någorlunda rättvis värld. Vi
            i de rika länderna har ett ansvar när det gäller att hjälpa till
            med att lösa de stora ekonomiska och ekologiska problem som drabbar
            tredje världen. Det är också någonting som har en långtgående
            säkerhetspolitisk betydelse.
          </note>
          <note>
            Utvecklingen i Sydafrika har kommenterats tidigare i dag, och
            andra talare återkommer till den saken senare i den här debatten.
            Det är naturligtvis ett av de bästa exemplen på framgångsrik svensk
            utrikespolitik som vi kan peka på. Vi har inte varit ensamma om
            att spela en aktiv roll här. Men
          </note>
          <note>
            Sverige har hört till de mest aktiva länderna. Vi kan se att
            det har gett positiva resultat. Detta visar vikten av ett starkt
            engagemang också för tredje världens problem.
          </note>
          <note>
            Herr talman! Vi i Sverige har en tradition av bred samstämmighet
            bakom de utrikespolitiska linjerna.
          </note>
          <note>
            Enligt min uppfattning finns alla förutsättningar för detta samförstånd
            och denna samstämmighet också i dag. Detta är en utrikespolitisk
            strävan. Därför beklagar jag avslutningsvis om Socialdemokraterna
            tänker börja använda utrikespolitiken som konfrontationsområde.
            Jag beklagar detta desto mera eftersom de angrepp som från socialdemokratiskt
            håll har gjorts på den svenska utrikespolitiken inte handlar om
            sakfrågor. Jag har hittills inte hört ett enda konkret förslag.
          </note>
          <note>
            Låt oss återställa samarbetet på det utrikespolitiska området,
            och låt oss återfå den styrka som en brett förankrad utrikespolitik
            är!
          </note>
          <note>
            (Applåder)
          </note>
          <note type="speaker">
            Anf. 23 CHRISTER WINDÉN (nyd)
          </note>
          <note>
            replik:
          </note>
          <note>
            Herr talman! Jag sade att demokrati och fred måste försvaras.
            Jag sade också att man inte kan ställa sig neutral till försvaret
            av demokratin och freden.
          </note>
          <note>
            Man måste ta ställning. Detta är huvudinnehållet, kort sammanfattat,
            i det som jag sagt.
          </note>
          <note>
            I det häfte som Pär Granstedt har utarbetat --
          </note>
          <note>
            Försvar i nutid, neutralitetspolitiken i ett nytt
          </note>
          <note>
            Europa -- som handlar om just det som vi här talar om säger Pär
            Granstedt att neutralitetspolitiken inte är detsamma som neutralitet,
            utan att det är en politik som skall syfta till neutralitet i
            krig.
          </note>
          <note>
            Sedan skriver han: Sverige har minsann tagit ställning i många
            svåra frågor. Pär Granstedt räknar upp ett antal frågor. Det gäller
            då
          </note>
          <note>
            Nordvietnam och Södra Afrika. Speciellt nämner han Angola och
            Moçambique. Jag undrar om anledningen till att man har mera kurage
            att fatta beslut om ett ställningstagande beror på att det gäller
            länder som ligger långt hemifrån. Finns det en principiell skillnad
            mellan att ta ställning för fred och demokrati i det egna närområdet
            och mellan att göra det för länder som ligger långt borta?
          </note>
          <note>
            Enligt min mening tycks det vara så -- jag hoppas att jag har
            fel på den punkten -- att om det gäller länder långt borta är
            riskerna med ett ställningstagande mindre. Om detta är den drivande
            tanken finns det många ganska fula ord att säga om ett sådant
            handlande. Ett av de mildaste orden är feghet.
          </note>
          <note type="speaker">
            Anf. 24 PÄR GRANSTEDT (c) replik:
          </note>
          <note>
            Herr talman! Det är en helt riktig iakttagelse som
          </note>
          <note>
            Christer Windén gör, nämligen att neutralitetspolitik inte innebär
            neutralitet i fred.
          </note>
          <note>
            Den klassiska formuleringen av den svenska neutralitetspolitiken
            är ju alliansfrihet i fred som syftar till neutralitet i krig.
            Neutralitet är alltså någonting som vi iakttar i ett krigsläge.
            Därmed är det också sagt att vi i Sverige i det förflutna --
          </note>
          <note>
            liksom vi kommer att göra i framtiden -- har betraktat oss som
            fria att ta ställning, också mycket aktivt, i olika konflikter.
          </note>
          <note>
            Det är möjligt att vi ibland tyckt att det har varit lättare
            att ta ställning i fråga om konflikter långt borta, men så har
            det alls inte alltid varit. Ett mycket påtagligt exempel i det
            sammanhanget är finska krigen under andra världskriget. Trots
            att
          </note>
          <note>
            Sverige i övrigt bedrev neutralitetspolitik förklarade vi oss
            i det fallet som icke krigförande, men politiskt stödjande den
            finska saken. Sverige har också reagerat och tagit ställning när
            kriserna i
          </note>
          <note>
            Tjeckoslovakien och Ungern var aktuella. Visst har det alltså
            funnits exempel i vår historia på att vi mycket aktivt har tagit
            ställning till konflikter också i vårt närområde.
          </note>
          <note>
            Det viktiga här är alltså att konstatera att även en politik
            som syftar till att vi skall kunna vara neutrala i händelse av
            krig möjliggör en aktiv utrikespolitik och ställningstaganden
            i fråga om olika konflikter.
          </note>
          <note type="speaker">
            Anf. 25 CHRISTER WINDÉN (nyd)
          </note>
          <note>
            replik:
          </note>
          <note>
            Herr talman! Pär Granstedt är en utmärkt talare.
          </note>
          <note>
            Han är min överman. Det är helt klart. Men icke desto mindre
            är det så att vältaligheten -- om än aldrig så stor -- och kringgåendet
            i en fråga inte kan dölja det faktum att något svar inte har getts.
          </note>
          <note>
            Min fråga är alltså: Finns det en principiell skillnad mellan
            att ta ställning när det gäller det egna närområdet och mellan
            att ta ställning när det gäller områden långt borta? Detta och
            ingenting annat handlar det om. Jag skulle vilja ha ett rakt och
            enkelt svar på den frågan, utan inblandning av fakta om vad som
            hände under andra världskriget. Jag undrar alltså hur Pär Granstedt
            ser på nämnda fråga i dag.
          </note>
          <note>
            Exempelvis kan sådana här frågor dyka upp med anledning av de
            oroshärdar som vi ser österut.
          </note>
          <note type="speaker">
            Anf. 26 PÄR GRANSTEDT (c) replik:
          </note>
          <note>
            Herr talman! Svaret på Christer Windéns fråga är nej.
          </note>
          <note type="speaker">
            Anf. 27 PIERRE SCHORI (s) replik:
          </note>
          <note>
            Herr talman! Det kan inte minst med tanke på åhörarna finnas
            anledning att svara på den fråga som Pär Granstedt avslutningsvis
            ställde. Vi har ju här hört Folkpartiets representant och även
          </note>
          <note>
            Centerns representant företräda en politik som är traditionell
            svensk utrikespolitik och som vi socialdemokrater helhjärtat instämmer
            i.
          </note>
          <note>
            Hur kommer det sig då att det till synes ofta finns en debatt
            mellan moderater och socialdemokrater?
          </note>
          <note>
            Ja, moderaterna har ju alltid varit ensamma på sin kant med sina
            extrema åsikter i utrikespolitiken, medan vi andra har stått på
            den andra sidan. Nu har
          </note>
          <note>
            Moderaterna visserligen fått stöd av Ny demokrati i samma politik.
            Den här egendomliga situationen uppstod i och med att Moderaterna
            fick utrikesministerposten. Därför har vi fått den här spänningen.
            Den skall inte behöva finnas där. Men den finns i mycket konkreta
            fall. Moderaterna var hela tiden emot sanktionerna mot Sydafrika
            och stödet för befrielserörelserna, medan mittenpartierna och
            Socialdemokraterna tillsammans har kunnat baxa in i rätt position.
          </note>
          <note>
            Det har från statsministerns sida förekommit ensidiga utspel
            om säkerhetspolitiken, som också
          </note>
          <note>
            Pär Granstedt har kritiserat starkt. Jag kan ta fler exempel.
            Biståndet är ett sådant. Moderaterna går nu aktivt ut och säger
            att vi skall sänka biståndet.
          </note>
          <note>
            Slutligen vill jag säga att jag kan försäkra även åhörarna om
            att det finns grund för ett styrkebälte i svensk utrikes- och
            säkerhetspolitik, som det har funnits tidigare. Men det förutsätter
            att moderaterna inte längre styr och ställer ensamma.
          </note>
          <note type="speaker">
            Anf. 28 PÄR GRANSTEDT (c) replik:
          </note>
          <note>
            Herr talman! Det intressanta just nu är inte vilken politik Moderata
            samlingspartiet eventuellt skulle vilja föra om man ensam fick
            sköta den svenska utrikespolitiken. Det intressanta är vilken
            utrikespolitik Sverige faktiskt har.
          </note>
          <note>
            Jag kan bara konstatera, för att anknyta till de exempel som
            Pierre Schori tog upp, att när det gäller Sydafrika har regeringen
            på ett mycket konsekvent sätt fullföljt den politik som också
            bedrevs tidigare med brett parlamentariskt stöd.
          </note>
          <note>
            Sverige var det sista landet som släppte sanktionerna mot Sydafrika.
            Sverige har in i det sista aktivt stött ANC, fram till dess man
            gick över till att vara politiskt parti. Sverige planerar ett
            omfattande bistånd till Sydafrika.
          </note>
          <note>
            Om det stämmer med den politik som Moderaterna stod för före
            regeringsbildningen kan vi diskutera.
          </note>
          <note>
            Men det stämmer definitivt med den politik som vi har stått för
            hela tiden.
          </note>
          <note>
            När det gäller biståndet har det skett en nedskärning. Den genomfördes
            i en krisuppgörelse med Socialdemokraterna. Vi beklagar mycket
            att vi fick det inslaget i krisuppgörelsen. Men jag vill betona
            att det var under aktiv socialdemokratisk medverkan. I årets budget
            tas ett litet men dock steg för att vi skall närma oss enprocentsmålet.
            Det är den politik som faktiskt förs, oavsett om vi spekulerar
            i att Moderaterna skulle ha velat ha en annan politik.
          </note>
          <note>
            Beträffande säkerhetspolitiken konstaterar jag det som utrikesministern
            sade i sin utrikesdeklaration, att alliansfriheten ligger fast.
            Det är den politik vi vill ha. Om Moderaterna egentligen skulle
            vilja eller inte skulle vilja ha något annat är i det här sammanhanget
            ointressant. Det viktiga är vilken utrikespolitik som regeringen
            faktiskt för. Såvitt jag förstår är det en utrikespolitik som
          </note>
          <note>
            Socialdemokraterna borde kunna backa upp och ge helhjärtat stöd
            i stället för att försöka skapa inrikespolitiska konflikter omkring.
          </note>
          <note type="speaker">
            Anf. 29 PIERRE SCHORI (s) replik:
          </note>
          <note>
            Herr talman! Det måste finnas ett samband mellan den politik
            man för i Sverige och den utrikespolitik man för. Det är tydligt
            att särskilt Moderaterna står för en politik som inte är för solidaritet
            i vårt land.
          </note>
          <note>
            Det kan alla och envar se. Då är det mycket svårt att tro att
            man för en sådan utrikespolitik. Men det finns andra partier --
            jag räknar in mitten bland dem -- som hela tiden gemensamt med
          </note>
          <note>
            Socialdemokraterna har stått för en internationell solidaritet.
          </note>
          <note>
            Vi hör nu att Moderaternas partisekreterare kommer att gå ut
            i valrörelsen med att man skall sänka biståndet ytterligare. I
            säkerhetspolitiken har
          </note>
          <note>
            Centern kritiserat sin statsminister. Man har inte ens blivit
            informerad om hans olika utspel om
          </note>
          <note>
            Baltikum och chockterapi. Man har klagat på det offentligt också.
          </note>
          <note>
            Det är inte fråga om detta. Det är fråga om att det går åt så
            mycket onödig energi när vi tillsammans skall bända saker och
            ting till rätta. Sverige skulle kunna spela en mycket aktivare
            pådrivande roll i de stora konflikterna ute i världen, som vi
            har gjort tidigare med Centerns och Folkpartiets stöd. Men
          </note>
          <note>
            Moderaterna har alltid bromsat eller gjort motstånd.
          </note>
          <note type="speaker">
            Anf. 30 PÄR GRANSTEDT (c) replik:
          </note>
          <note>
            Herr talman! Jag förstår att problemet är att Pierre
          </note>
          <note>
            Schori har svårt att tro. Det kan vara ett bekymmer.
          </note>
          <note>
            Det kan kännas otroligt för Pierre Schori att regeringen för
            en bra utrikespolitik. Men jag tycker ändå att man måste kunna
            ställa det kravet på
          </note>
          <note>
            Socialdemokraternas utrikespolitiske talesman att han inte utgår
            från vad han bedömer som troligt, utan från den politik som faktiskt
            förs.
          </note>
          <note>
            Även om det är otroligt för Pierre Schori att den här regeringen
            för en omfattande och aktiv biståndspolitik är det ett faktum.
            Även om det är otroligt för Pierre Schori att den här regeringen
            har fortsatt en mycket aktiv politik mot apartheid och för stöd
            för krafterna mot apartheid i Sydafrika är det ett faktum. Även
            om det är otroligt för Pierre
          </note>
          <note>
            Schori att den här regeringen står för en alliansfrihetspolitik
            är det ett faktum. Jag tycker att det är viktigt att vi ägnar
            den utrikespolitiska debatten inte åt trosfrågor utan åt den politik
            som faktiskt förs. Det är den vi skall diskutera. Det är den som
            jag tycker att Socialdemokraterna borde backa upp för att ge den
            ett kraftfullare genomslag också internationellt.
          </note>
          <note>
            Anf. 31 Utrikesminister MARGARETHA AF
          </note>
          <note type="speaker">
            UGGLAS (m):
          </note>
          <note>
            Herr talman! Efter denna djupdykning i gårdagens debatter ber
            jag att få ta upp en helt annan fråga.
          </note>
          <note>
            Enligt vad jag förstår kan detta vara Pär Granstedts sista utrikesdebatt.
            Därför tycker jag att det i högsta grad är på sin plats att uttrycka
            uppskattning för Pär Granstedts insatser på det utrikespolitiska
            området. Det är naturligt för mig att särskilt framhäva hans arbete
            i ESK:s parlamentarikerförsamling. Jag tycker också att det är
            viktigt att påpeka hans mycket engagerade arbete i AWEPA, som
            vi alla i den här kammaren känner till.
          </note>
          <note>
            Jag förstår också att det finns en viss likhet mellan
          </note>
          <note>
            Pär Granstedt och Gunnar Sträng. Det är att Pär
          </note>
          <note>
            Granstedt ofta håller t.o.m. sina huvudanföranden i den här kammaren
            utan manus. Det är något som vi alla hyser respekt för.
          </note>
          <note>
            (Applåder)
          </note>
          <note>
            I detta anförande instämde Pierre Schori (s),
          </note>
          <note>
            Daniel Tarschys (fp), Christer Windén (nyd) och
          </note>
          <note>
            Eva Zetterberg (v).
          </note>
          <note type="speaker">
            Anf. 32 MARGARETA VIKLUND (kds):
          </note>
          <note>
            Herr talman! Alltsedan det kalla krigets slut befinner sig vår
            omvärld i en oerhört dynamisk process. För denna dynamiska omvärld
            och process krävs också en dynamisk utrikes- och säkerhetspolitik.
          </note>
          <note>
            För att orden säkerhet och säkerhetspolitik skall få en verklig
            innebörd måste framför allt tre centrala frågor in i sammanhanget.
            Den första gäller begreppet flexibilitet. Den dynamiska process
            som jag har nämnt gör att riskernas art, intensitet, sannolikhet
            och tidshorisont ständigt ändras och i en snabbare takt än förr.
            Därför måste också flexibilitet vara integrerad i säkerhets- och
            utrikespolitiken.
          </note>
          <note>
            Den andra aspekten är gemensamt ansvar.
          </note>
          <note>
            Ländernas ömsesidiga beroende av varandra har ökat dramatiskt
            under detta århundrade. De kommer att öka ännu mer på grund av
            att samarbetet länder emellan ökat och fortsätter att öka, men
            också på grund av samhällsproblemens tilltagande globala karaktär.
            Detta medför att ett lands säkerhet aldrig kan bedömas enskilt
            utan måste sättas in i ett större sammanhang. Hänsyn måste hela
            tiden tas till andra länder och deras situation.
          </note>
          <note>
            Den tredje aspekten är insikt om problemens mångfald. De allvarliga
            risker som en nation i dag kan ställas inför är exempelvis inte
            endast strikt militära. Tvärtom. Riskerna är i ökande omfattning
            också politiska, kulturella, ekonomiska, miljömässiga och biologiska.
          </note>
          <note>
            Herr talman! Fred i Europa är inte bara en frånvaro av krig,
            utan handlar också om en ordning präglad av sanning, rättvisa
            och frihet. Fred kan inte heller byggas utan skapande ansträngningar.
            Och det ställer krav på ett intensifierat och effektiviserat mellanstatligt
            men också överstatligt samarbete.
          </note>
          <note>
            Trots tillkomsten av ytterligare en europeisk säkerhetsorganisation,
            PFP, och trots att FN, ESK,
          </note>
          <note>
            NATO och NACC redan finns har ännu ingen verklig europeisk säkerhetslösning
            skapats.
          </note>
          <note>
            Europas förmåga att hantera de utrikespolitiska och säkerhetspolitiska
            utmaningarna är beroende av om EU stärks i sin beslutande förmåga
            och sina handlingsmöjligheter. Endast ett enat EU som förverkligar
            Maastrichtavtalets ambitioner inom hela det politiska fältet inklusive
            utrikes- och säkerhetspolitiken kan avgöra om Europa får uppleva
            en fredlig och stabil utveckling i framtiden.
          </note>
          <note>
            EU, som sedan 40 år framstår som ett exempel på försoning och
            välstånd, har som uppgift att inspirera och konkret engagera sig
            i hela Europas utveckling.
          </note>
          <note>
            Vi kristdemokrater i Sverige stöder denna vision och önskar att
            Sverige solidariskt engagerar sig i detta samarbete. Som bekant
            har kristdemokraterna i Europa varit ledande i arbetet med att
            skapa ett EU som fullt ut kan axla ansvar för den europeiska kontinenten.
            Hade länderna i det forna Jugoslavien varit anslutna till EU hade
            situationen i det området inte sett ut som den gör i dag. Det
            är jag övertygad om. Holger Gustafsson kommer senare att utveckla
            kristdemokraternas syn på EU.
          </note>
          <note>
            Herr talman! Vid konflikter mellan och inom stater har fredlig
            konfliktlösning självfallet alltid företräde framför insatser
            av vapenmakt. Men vid en situation av väpnad konflikt är det viktigt
            att fastslå att aggression aldrig är etiskt försvarbart och att
            offret har rätt till legitimt försvar. Därför är det också viktigt
            att undersöka och uppmärksamma i vilken utsträckning parterna
            i en konflikt verkligen har rätten på sin sida.
          </note>
          <note>
            När det gäller konflikten i Bosnien-Hercegovina har det under
            senare tid funnits en tendens i
          </note>
          <note>
            Sverige, men också internationellt, att hävda att alla parter
            är lika skyldiga.
          </note>
          <note>
            Herr talman! Striderna i Bosnien-Hercegovina är i nuläget precis
            så hemska som de brukar bli i moderna men inte desto mindre medeltidsliknande
            krig när civilbefolkningen utsätts för de värsta grymheter. Alla
            parter deltar också i striderna.
          </note>
          <note>
            Men faktum kvarstår: den ursprungliga aggressorn är serbisk,
            och offren är muslimska.
          </note>
          <note>
            Den utsatta situation som muslimerna har varit och är i genom
            att deras huvudmotståndare, bosnienserberna, har varit och är
            uppbackade av den f.d. jugoslaviska armén har tagit den utveckling
            som vi har varnat för. Röster världen över har upprörts över denna
            orättvisa. I dag strider några tusen fundamentalistiska muslimska
            soldater med erfarenheter från bl.a. Afghanistan på samma sida
            som bosnienmuslimerna. Detta tillsammans med det faktum att muslimerna
            har den moraliska rätten på sin sida och förmodligen känner sig
            styrkta i det har medfört att krigslyckan har vänt -- delvis till
            deras fördel.
          </note>
          <note>
            Men kriget i Bosnien är ingen etnisk och religiös konflikt. Nu,
            liksom vid konfliktens början, är huvudorsaken hänsynslösa maktambitioner
            från framför allt den serbiska statsledningen som uppviglat bosnienserberna.
            Muslimerna i Bosnien är ett europeiskt folk. Deras sekulariserade
            variant av islam -- fredlig samexistens med människor med andra
            religioner -- har varit en motpol till religiös fanatism och extremism.
            Vi har allt att vinna på att detta förhållande fortsätter. Iranska
            invandrare i
          </note>
          <note>
            Sverige, nordafrikaner i Frankrike, turkar i
          </note>
          <note>
            Tyskland osv. är en del av den europeiska vardagen. De förtjänar
            att mötas med respekt och rättvisa och behöver sist av allt få
            felaktiga signaler om att muslimska folkslags rättigheter förtrampas
            i
          </note>
          <note>
            Europas hjärta. Om detta uppstår skapas rädsla och i dess förlängning
            radikalisering och fundamentalism. Liknande påståenden har jag
            framfört här tidigare.
          </note>
          <note>
            Herr talman! De etiska förpliktelserna människor emellan förbjuder
            att andra stater intar rollen som åskådare när respekten för människors
            värde och mänskliga rättigheter förtrampas. Aggression får aldrig
            löna sig. Ingen har rätt att överge en angripen. Att hejda och
            avbryta aggression är en förpliktelse för hela världssamfundet.
            Speciellt gäller denna förpliktelse när en konflikt sker i grannskapet
            och gäller ett land som är erkänt av
          </note>
          <note>
            FN. Sverige deltar med manskap och finansiella medel för att
            påskynda freden i Bosnien-
          </note>
          <note>
            Hercegovina och försöka att åtminstone något lindra krigets skadeverkningar.
            Det är bra. Vi får inte glömma att de svenskar som är där representerar
            Sverige med livet som insats och med freden som mål.
          </note>
          <note>
            Nu när kanonerna har tystnat i Sarajevo och världen tillfälligtvis
            andas ut dyker många angelägna uppgifter upp för Sverige. Den
            första är att lyfta fram de andra områden i Bosnien där kriget
            fortgår i det tysta. Civilbefolkningens lidande i Srebrenica,
            Tuzla, Bihac, Mostar och andra orter är oförminskat stort.
          </note>
          <note>
            Den andra uppgiften är att noggrant övervaka situationen för
            muslimerna i anslutning till att de stridande parterna avväpnas.
            Vi får inte glömma att det trots allt är så, att serberna mycket
            lättare kan finna nya vapen på grund av det stöd de erhåller från
            Restjugoslaviens armé. Denna situation kan med tiden öka krigsrisken.
          </note>
          <note>
            Den tredje, något svårare, uppgiften är att försöka förhindra
            att Bosnien blir ett forum för nya stormaktsambitioner. Det finns
            i nuvarande läge spänningar mellan säkerhetsrådets medlemmar beroende
            på skiftande nationella intressen. Dessa måste övervinnas till
            förmån för fred och återuppbyggnad av Bosnien-Hercegovina. Det
            är fel om FN utnyttjas som en sköld för stormakternas intressen.
            Tendenser i den riktningen har tyvärr länge varit synliga.
          </note>
          <note>
            Herr talman! Det är inte bara i Europa som länder befinner sig
            i kritiska skeenden. Jag tänker också på bl.a. Sydafrika, som
            nu är i en oerhört svår situation. Odemokratiska och extremnationalistiska
            krafter vill med alla medel förhindra den demokratiska processen.
            De demokratiska erkända partierna i Sydafrika behöver allt det
            stöd som över huvud taget är möjligt, så att landet verkligen
            kan nå från det lagligt gällande förbudet mot apartheid till ett
            i verkligheten fritt land med för alla likvärdiga mänskliga rättigheter.
            Det handlar bl.a. om totalt förändrade attityder inom exempelvis
            olika befolkningsgrupper, polis och politiska grupperingar.
          </note>
          <note>
            Herr talman! Världssamfundet, inklusive Sverige, måste också
            ta sitt ansvar så att valet i Sydafrika och tiden före och efter
            det genomförs och genomlevs under människovärdiga former. Dagligen
            får vi rapporter om de grymmaste våldshandlingar med avsikt att
            försvåra och förhindra den demokratiska processen. Med tanke på
            demokrati och mänskliga rättigheter ligger det i allas vårt intresse
            att valet blir genomfört under demokratiska former. Det blod som
            spillts för demokrati och rättvisa i det landet är mer än nog.
          </note>
          <note>
            Det våld som utövas i länderna i det forna
          </note>
          <note>
            Jugoslavien är också mer än nog. Det är bra att världssamfundet
            äntligen har tagit sig samman i den frågan.
          </note>
          <note>
            (Applåder)
          </note>
          <note type="speaker">
            Anf. 33 MAJ BRITT THEORIN (s):
          </note>
          <note>
            Herr talman! ''Peace cannot be kept by force, it can only be
            achieved by understanding''. ''Fred kan aldrig behållas med våld,
            den kan bara uppnås genom förståelse'' sade en gång Albert Einstein.
          </note>
          <note>
            ''Eftersom krig börjar i människors sinnen, är det i människors
            sinnen som försvaret för fred måste byggas'' är orden som inleder
            Unescostadgan. Vad som händer i världen i dag -- i f.d. Jugoslavien,
          </note>
          <note>
            Somalia, Kaukasus -- bekräftar dessa talesätt. Fred kan aldrig
            behållas med våld.
          </note>
          <note>
            Därför måste hela tänkandet förändras -- från det typiskt manligt
            militära med våld och missiler till det arketypiskt kvinnliga
            med samtal, förhandlingar och lösningar av konflikter utan våld.
          </note>
          <note>
            Därför måste metoderna förändras från kulor och krut till konfliktlösning
            i förebyggande syfte. ''Det gröna bordet'' måste åter bli samlingsplatsen
            för konflikters lösande. Där används kunskap och medvetenhet om
            konflikter och deras psykologi.
          </note>
          <note>
            Där blir förhandling, medling, skiljedom, förlikning och våldsförebyggande
            åtgärder naturliga.
          </note>
          <note>
            Därför måste begreppet säkerhet förändras från att snävt innebära
            staters säkerhet, vilket hittills rättfärdigat kraftiga satsningar
            på militärt försvar, till att innebära människors säkerhet. För
            att verklig säkerhet för människorna skall uppnås måste konflikter
            och krig förebyggas genom avskaffande av ekonomiska, sociala,
            politiska och militära förhållanden och genom att förutse och
            hantera kriser innan de leder till väpnade konflikter. Insatser
            för att förebygga våld blir i längre perspektiv de mest lönsamma.
          </note>
          <note>
            Därför måste en sammanhängande fredspolitik formas, där institutioner
            för såväl förvarning, faktafinnande och konfliktlösning ges en
            mycket starkare roll inom FN och ESK och där FN:s civila insatser
            byggs ut. ''Fredsakademier'' måste tillskapas i varje land för
            utbildning i fredsarbete av polis och de civila och militära fredsbevarande
            styrkorna. Som Lars-Erik Wahlgren, tidigare chef för FN:s fredsbevarande
            styrkor i Libanon och f.d.
          </note>
          <note>
            Jugoslavien, uttryckt det: ''Det är lättare att skjuta tillbaka
            än att hålla inne med skott.'' Där traditionellt fredsbevarande
            arbete måste byggas ut, och FN bör skapa förtroende genom en absolut
            opartiskhet.
          </note>
          <note>
            Därför måste en aktiv nedrustningspolitik med en kärnvapenfri
            värld som mål bedrivas. För det måste strategier och metoder utarbetas,
            där alla vägar leder åt samma håll -- mot en värld utan kärnvapen.
          </note>
          <note>
            Då krävs det ett aktivt intresse från regeringens sida och ett
            engagemang som inte skyggar för kärnvapenmakternas intressen.
            Då krävs det ett engagerat arbete för ett fullständigt stopp för
            alla kärnvapenprov, för en kärnvapenfri zon i Norden och för folkrättsligt
            bindande avtal om nedrustning av taktiska kärnvapen.
          </note>
          <note>
            Då gäller det att regeringen aktivt agerar för en internationell
            kontroll av allt plutonium och höganrikat uran i världen genom
            ett FN-register.
          </note>
          <note>
            Då krävs det att regeringen inte på nytt darrar på manschetten
            när frågan om kärnvapenanvändningens olaglighet skall besvaras
            vid Internationella domstolen.
          </note>
          <note>
            Användningen av kärnvapen är ett brott mot internationell rätt.
            Användningen av kärnvapen är ett brott mot internationella principer
            för att skydda civilbefolkningen i krigstid.
          </note>
          <note>
            Genèvekonventionen, Nürnbergprinciperna och
          </note>
          <note>
            WHO:s konstitution är exempel på detta.
          </note>
          <note>
            Därför måste också konventionella vapen nedrustas och resurser
            användas för FN:s fredliga arbete.
          </note>
          <note>
            Därför måste den internationella vapenhandeln kraftigt begränsas
            och kontrolleras. När en kalasjnikov kan köpas för l0 dollar på
            Mogadishus gator och en fullt utrustad stridsvagn för 2 000
          </note>
          <note>
            dollar är flyktingkommissariens och FN:s fredsarbete närmast
            hopplöst. Därför krävs det nu ett fullständigt och obligatoriskt
            register över all vapenproduktion, export och import under FN:s
            kontroll. Det är inte tillräckligt att som nu enbart tyngre vapen
            frivilligt anmäls. Nu finns inte alla de lättare vapen med --
            inklusive antipersonella landminor -- som de allra flesta människor
            dödas av i konflikter och krig.
          </note>
          <note>
            Därför är det nödvändigt att just dessa minor som urskiljningslöst
            dödar och lemlästar barn och civila långt efter det att krigen
            upphört totalförbjuds, liksom komponenter till dem. Utan uppmärksamhet
            från TV dödas eller lemlästas minst 800 människor av dessa vapen
            varje månad.
          </note>
          <note>
            Nu behövs en regering med vilja att sätta stopp för dessa vapen.
            En regering som inte i första hand går krigsmaterielinspektörens
            och försvarsindustrins ärenden.
          </note>
          <note>
            Utrikesministern talade om en regeringspolitik som är handlingens
            politik. Jag måste tyvärr säga:
          </note>
          <note>
            Bevare oss väl för högerns aktivitet i fredsfrågorna!
          </note>
          <note>
            Jag varnade på ett tidigt stadium för, att när utrikes-, freds-
            och nedrustningpolitik placerades i högerns famn, skulle Sverige
            få en högerpolitik på detta område, trots att moderaterna endast
            har
          </note>
          <note>
            20 % av svenska folket bakom sig. Och så har det blivit. Varför
            låter Centern, Folkpartiet och kds dem forma en politik som rimligen
            inte kan vara deras? Varför låter Folkpartiet, Centern och kds
            högern härja fritt?
          </note>
          <note>
            En sammanhållen fredspolitik med fredliga medel finns i den socialdemokratiska
            partimotionen. En sådan politik är nödvändig, därför att freden
            måste byggas i människornas sinnen, och som Albert
          </note>
          <note>
            Einstein sade: Fred kan aldrig behållas med våld, den kan bara
            uppnås genom förståelse.
          </note>
          <note>
            Anf. 34 Utrikesminister MARGARETHA AF
          </note>
          <note type="speaker">
            UGGLAS (m):
          </note>
          <note>
            Herr talman! Jag vill gärna ta tillfället i akt att säga något
            gott om regeringens icke-spridnings- och nedrustningspolitik efter
            Maj Britt Theorins inlägg.
          </note>
          <note>
            Jag kan peka på det faktum att vi i Sverige har lagt fram det
            enda arbetsdugliga och fullständiga förslag till provstoppsavtal
            som nu arbetas med i Genève.
          </note>
          <note>
            Det förslag som Maj Britt Theorin stod bakom var säkert mycket
            förtjänstfullt, men det var icke fullständigt, och det är detta
            avtal.
          </note>
          <note>
            Sverige var en av de första att efter en väldigt intensivt arbete
            från Utrikesdepartementet och andra organ att ratificera den stora
            kemvapenkonventionen. Vi föregår där med gott exempel, och vi
            arbetar i olika fora.
          </note>
          <note>
            Jag vill även nämna för Maj Britt Theorin att jag faktiskt själv
            i många av mina samtal på utländsk botten tar upp frågan om NPT,
            vikten av att detta förlängs och att olika nationer ansluter sig
            till NPT.
          </note>
          <note>
            Det är någonting som vi arbetar med mycket bestämt och mycket
            energiskt. Vi engagerar oss i sådana frågor som, vilket jag också
            nämnde i utrikesdeklarationen, situationen för Nordkorea.
          </note>
          <note>
            Jag vill peka på det nya viktiga område som nu finns, nämligen
            att försöka förhindra spridning, att ta hand om arbetslösa kärnvapentekniker,
            och stöd till ett centrum för sådant i Moskva och ett sådant centrum
            i Kiev. Det finns helt nya verksamhetsområden där vi arbetar vilka
            inte fanns och inte var möjliga på Maj Britt Theorins tid.
          </note>
          <note type="speaker">
            Anf. 35 MAJ BRITT THEORIN (s) replik:
          </note>
          <note>
            Herr talman! Jag är glad att utrikesministern tog tillfället
            i akt att besvara mitt angrepp. Jag tycker att det är befogat.
            Vi har fört denna debatt i tidningarna, och jag är gärna beredd
            att föra den också här.
          </note>
          <note>
            När högern tillträdde på posten som utrikesminister och tog ansvar
            för en utrikespolitik som tidigare -- som Pierre Schori sade --
            hade varit enig mellan Centern, Folkpartiet och
          </note>
          <note>
            Socialdemokraterna, och som bara högern mält sig ur, inte minst
            när det gällde kärnvapenfrågorna, varnade jag för vad som skulle
            komma att hända, och det har också visat sig.
          </note>
          <note>
            När man tillsatte en utredning i UD hade den som sitt enda mål
            att den skulle arbeta med ickespridning av kärnvapen. Frågan om
            provstoppet var då inte alls av intresse. Den skrevs bort. Det
            var först efter en mycket intensiv diskussion i Sveriges riksdag
            -- där Centern, Folkpartiet och
          </note>
          <note>
            Socialdemokraterna gjorde gemensam sak -- som vi kunde vända
            utrikesminister Margaretha af Ugglas ointresse för provstoppsfrågan.
          </note>
          <note>
            Det är bra att regeringen har lagt fram ett fullständigt förslag
            till provstoppsavtal i Genève.
          </note>
          <note>
            Det har jag gjort, och det har mina föregångare
          </note>
          <note>
            Alva Myrdal och Inga Thorsson också gjort tidigare. Tiderna förändras,
            och man kan vidga avtalet. Det är bra att det förslaget ligger.
            Jag hoppas att det kommer att kunna ligga till grund för det provstopp
            som vi alla vill se.
          </note>
          <note>
            Men det räcker icke med detta. Om man vill komma åt kärnvapnen
            måste man gå längre. Då måste man ta upp frågan om deras olagliga
            användning. Då måste man också driva frågan om en kärnvapenfri
            zon. Då måste man i Förenta nationerna använda sig av möjligheten
            att konstant lägga fram förslag för att få en stor och bred majoritet
            bakom sig.
          </note>
          <note>
            I FN har Sveriges röst totalt tystnat när det gäller freds- och
            nedrustningsfrågor. Det är t.o.m. så att de gånger det läggs fram
            förslag eller ageras, blir det så att man nästan frågar sig om
            det inte vore bättre att Sverige inte agerat. Det må gälla de
            landminor vi här har diskuterat eller kärnvapenfrågor. Det är
            tyvärr så.
          </note>
          <note>
            Anf. 36 Utrikesminister MARGARETHA AF
          </note>
          <note type="speaker">
            UGGLAS (m):
          </note>
          <note>
            Herr talman! I den nya värld vi lever i är det två ord som är
            absolut centrala på detta område, och de är icke-spridning och
            demontering. Demontering har tillkommit. Det är oerhört viktigt
            att nu hjälpa de länder som vill bli av sina kärnvapen, sina kemvapen
            och sina biologiska vapen och försöka se till att detta blir utfört
            i praktiken. Där är Sverige mycket aktivt.
          </note>
          <note type="speaker">
            Anf. 37 MAJ BRITT THEORIN (s) replik:
          </note>
          <note>
            Herr talman! Vi har ingen delad mening i den frågan. Socialdemokraterna
            har lagt fram förslaget att man skall se till att sysselsätta
            de arbetslösa ryska kärnvapenteknikerna i Ryssland för att undvika
            en risk för att de för ut sin kunskap utomlands. Det kommer från
            vårt förslag, och det har vi inga delade meningar om.
          </note>
          <note>
            C-vapen-konventionen har jag under mina nio år varit med att
            arbeta för. Det är inte något som denna regering har åstadkommit.
            Den har varit med om att få signera, och det gratulerar jag till.
          </note>
          <note>
            Men arbetet har drivits intensivt under den socialdemokratiska
            regeringen.
          </note>
          <note>
            Vi har också lett arbetsgrupperna vid konferensen i Genève under
            ett antal år, och vi har framför allt ställt vår tekniska kapacitet
            till förfogande. Det är alltså traditionell svensk politik som
            ni nu har fått hämta in vinsterna av, och det är att gratulera.
          </note>
          <note>
            Det är likadant beträffande den andra stora centrala och väsentliga
            frågan. Skall man driva en aktiv utrikes-, freds- och nedrustningspolitik
            måste man också ha en stark folklig opinion med sig.
          </note>
          <note>
            Vi socialdemokrater kom överens om med Centern och Folkpartiet
            att vi så småningom skulle uppnå en promille av försvarskostnaderna.
            Högern begärde redan 1991 att anslaget skulle skäras ned -- det
            var då uppe vid 20 miljoner -- till 10 miljoner. Man har gjort
            gemensam sak med Ny demokrati om detta, och nu har man fått igenom
            sitt förslag. Nu blir det en halvering av biståndet till det nödvändiga
            och viktiga freds- och konfliktlösningsarbete som folkrörelserna
            gör både i Sverige och internationellt.
          </note>
          <note>
            Det är att beklaga att högerns politik har fått genomslag också
            på detta område. Det är inte någon aktiv politik som denna regering
            bedriver på freds- och nedrustningsområdet, tyvärr. Det är en
            politik där ni skjuts framåt steg för steg.
          </note>
          <note type="speaker">
            Anf. 38 JAN JENNEHAG (v):
          </note>
          <note>
            Herr talman! Jag vill uppehålla mig något kring förhållandet
            mellan utrikespolitik, säkerhetspolitik och frågan om det militära
            försvaret. Vi i
          </note>
          <note>
            Vänsterpartiet anser att Sverige kan och bör minska sitt militära
            försvar. Det Maj Britt Theorin nyss sagt om nedrustning stämmer
            väl med vad jag och Vänsterpartiet anser.
          </note>
          <note>
            Säkerhetspolitiska bedömningar skall i teorin ge grunden för
            utformningen av bl.a. det militära försvaret. I praktiken har
            det sällan skett. Det sker inte heller i dag. Analysen och de
            säkerhetspolitiska slutsatserna tjänar i stället till att motivera
            de beslut man har tidigare fattat om det militära försvaret och
            tjänar också till att motivera den nuvarande organisationen.
          </note>
          <note>
            Det framtida totalförsvarets utformning bestäms av bedömningar
            om vad som är inrikespolitiskt och ekonomiskt lämpligt att företa
            sig. I det stycket skiljer sig inte detta politiska område från
            de flesta andra. Vi bestämmer alltså hur mycket vi har råd med,
            och sedan får vi se vad det blir.
          </note>
          <note>
            Om vi tittar på svenskt militärt försvar i belysningen av en
            säkerhetspolitisk analys finner vi att den utveckling som skett
            efter andra världskriget ger stöd för det jag nyss har sagt. Det
            gäller exempelvis flygvapnets utformning. Under 50- och 60-talet
            hade vi ett våldsamt överdimensionerat flygvapen.
          </note>
          <note>
            Det hade i huvudsak växt fram genom svensk industris behov av
            kvalificerade samhällsbeställningar.
          </note>
          <note>
            När sedan säkerhetspolitiken ändrades -- i vart fall borde vår
            bedömning ha ändrats vid t.ex.
          </note>
          <note>
            Warszawapaktens upprustning inom flyget -- då rustade Sverige
            ner. I sak tycker jag att det var riktigt. Men det hade knappast
            något samband med vad man föreställer sig att en säkerhetspolitisk
            analys skulle kommit fram till. Likaså får vi nog anse att upprustningen
            från andra världskriget i stort sett avslutades med 1972 års försvarsbeslut.
          </note>
          <note>
            Den hade alltså inte i någon slags rationell mening något samband
            med en säkerhetspolitisk analys.
          </note>
          <note>
            Om vi tittar på dagens situation kan vi diskutera de politiska
            förutsättningarna för ett angrepp riktat mot Sverige. Skramlet
            från det hotfulla Ryssland har vi historiska erfarenheter av,
            även om de nu börjar ligga långt tillbaka i tiden. De materiella
            förutsättningarna för ett aggressivt Ryssland förefaller vara
            utomordentligt små under ganska lång tid. Retoriken har inget
            samband med vad man i realiteten har möjlighet att företa sig.
          </note>
          <note>
            Detta gör det möjligt för oss att i den officiella politiken
            skjuta föreställningen om en möjlig invasion av land och kust
            framåt i tiden. Vad skall vi då ha för motiv för ett bibehållet
            eller eventuellt stärkt militärt försvar? Begreppet det strategiska
            överfallet är ju perfekt. Det är till sin karaktär oåtkomligt
            för en rationell bedömning.
          </note>
          <note>
            Definitionsmässigt finns ingen politisk förvarning.
          </note>
          <note>
            Definitionsmässigt kan man genomföra detta med begränsade styrkor.
            Det ligger i själva företagets karaktär. Den säkerhetspolitiska
            analysen medger alltså något slags samhällsekonomiskt acceptabel
            utformning av den militära organisationen vid varje tillfälle.
          </note>
          <note>
            Vi får också möjlighet att fortsätta att ge kvalificerade samhällsbeställningar
            som riktas till det militära försvaret. Sådana samhällsbeställningar
            behövs även inom andra områden som inriktas på civila behov. För
            att belysa detta behöver jag bara nämna miljöteknik och kommunikatiossystem.
          </note>
          <note>
            Vänsterpartiet hävdar att den nuvarande konflikten i Europa knappast
            hotar Sverige som nation. Låt oss titta på Östersjöområdet. Där
            menar jag att vi har nått en viss historisk stabilitet.
          </note>
          <note>
            Det kommer självfallet alltid att vara maktpolitisk intressant,
            men jag har svårt att ansluta mig till föreställningen om ett
            omfördelningskrig i norra
          </note>
          <note>
            Europa. Vi menar att huvudlinjen i svensk säkerhetspolitik fortfarande
            skall vara alliansfrihet i fred syftande till neutralitet i krig.
          </note>
          <note>
            Den förändring av politiken som vi har sett har ju skett utifrån
            kravet på ett medlemskap i
          </note>
          <note>
            Europeiska unionen. Där planerar inte regeringen för ett troligt
            nej i folkomröstningen. Efter ett nej i folkomröstningen kommer
            en ny och självständig säkerhetspolitisk linje att behöva formuleras.
            Det finns ingen väg förbi detta. Vi menar att det måste innebära
            en återgång till den tidigare uppfattningen.
          </note>
          <note>
            Ett sådant arbete och en sådan lösning bygger på samarbete med
            andra, främst de nordiska länderna, FN och ESK, och inte på samarbete
            inom den Europeiska unionen.
          </note>
          <note type="speaker">
            Anf. 39 LENNART ROHDIN (fp):
          </note>
          <note>
            Herr talman! TV-bilderna från massakern på
          </note>
          <note>
            Sarajevos marknadstorg sände en chockvåg över världen. Europas
            statsmän, som krampaktigt sökt förhindra att FN med kraft skulle
            ingripa i kriget i
          </note>
          <note>
            Bosnien, kunde inte motstå effekten. De tvingades ställa ultimatum
            till den serbiska milisen i bergen runt Sarajevo. I ett par veckor
            höll världen andan.
          </note>
          <note>
            Nu tycks man kunna dra en suck av lättnad.
          </note>
          <note>
            Det som så många ute på fältet i Bosnien hävdat så länge verkar
            ha varit mer korrekt än all ängslig räddhågsenhet i Europas regeringskanslier.
          </note>
          <note>
            Angriparna förstår maktspråk -- åtminstone när det verkar vara
            allvar. Varför gjordes inte detta redan för 20 månader sedan?
            Vi måste ha tålamod! Vi får inte förvärra våldet, har även ansvariga
            politiker i vårt land pläderat.
          </note>
          <note>
            Herr talman! Egentligen handlar det inte om blodbadet på Sarajevos
            marknadstorg. Det handlar inte om de 70 dödade eller mer än 200
            lemlästade.
          </note>
          <note>
            Det handlar inte ens om Sarajevos belägring.
          </note>
          <note>
            Det handlar om att i mer än 21 månader har ett folkmord ägt rum
            i Europas mitt. Ett folkmord där minst 200 000 människor dödats.
            De flesta civila --
          </note>
          <note>
            barn, kvinnor och män. Mer än 3 miljoner människor har tvingats
            på flykt.
          </note>
          <note>
            De som upplevde andra världskrigets förintelse --
          </note>
          <note>
            som vi för övrigt nu får en ny och ytterst välkommen påminnelse
            om med Stephen
          </note>
          <note>
            Spielbergs film Schindlers list -- har fått leva med frågan:
            Hur kunde det få ske? Svaret, som var lika falskt då som nu, har
            varit: Vi visste inget.
          </note>
          <note>
            I 21 månader har vi alla dagligen på TV-rutan i våra vardagsrum
            kunnat följa det fasansfulla. Och den fria världen har låtit det
            ske. Vi vet allt, vi ser allt, men vi har inte handlat. Först
            när CNN:s bilder kablades ut var statsmännen tvungna att visa
            handlingskraft för att lugna TV-tittarna. 200 000
          </note>
          <note>
            döda i krigets Bosnien var inte tillräckligt.
          </note>
          <note>
            Herr talman! Sveriges regering framställer den svenska linjen
            som en aktiv och kraftfull politik.
          </note>
          <note>
            Det är ett hån mot Bosniens döda och levande krigsoffer.
          </note>
          <note>
            I själva verket har Sverige tassat försiktigt i EG:s fotspår.
            EG:s politik är inte uttryck för någon sofistikerat genomtänkt
            och långsiktig strategi. Det är en politik som tvärtom präglas
            av ängslan, tvekan och djup inre splittring. En ständig maktkamp
            mellan Västeuropas stormakter har förlamat EG.
          </note>
          <note>
            Om Sveriges politik hade varit självständig, aktiv och kraftfull
            skulle såväl Sveriges medborgare som
          </note>
          <note>
            Europas regeringar hört talas om den i välgörande kontrast till
            EG:s katastrofala Jugoslavienpolitik. I
          </note>
          <note>
            stället har den varit en blåkopia som i efterhand anpassat sig
            till EG:s minsta gemensamma nämnare. Kraftorden i Sveriges Bosnienpolitik
            har varit ''om'' och ''kanske''.
          </note>
          <note>
            Herr talman! Ett talande exempel är utvecklingen kring republiken
            Makedonien. Den grekiska utpressningen inom EG och mot Makedonien
            är en katastrof. Trots att Sverige ännu inte är medlem i
          </note>
          <note>
            EU traskar vi som klassens mest väluppfostrade elev i EG:s fotspår.
            Skälet är rädsla för att stöta sig med EG under pågående medlemskapsförhandlingar
            och särskilt rädsla att stöta sig med EU:s nuvarande ordförandeland
          </note>
          <note>
            Grekland.
          </note>
          <note>
            Nu trappar Grekland upp sitt långsamma strypgrepp på Makedonien.
            När får vi höra
          </note>
          <note>
            Sveriges utrikesminister tala klarspråk om den grekiska regeringens
            krig med andra vapen än de militära? Nu leds ju inte ens den grekiska
            regeringen av partivänner till Sveriges statsoch utrikesministrar.
          </note>
          <note>
            Herr talman! Strax före blodbadet i Sarajevo talade allt fler
            av Europas politiker om att omvärlden kanske borde dra sig tillbaka
            och att det kanske var lika bra att folken på Balkan fick slåss
            tills de tröttnade.
          </note>
          <note>
            Bakom detta låg den förtrytelse Europas regeringar kände över
            att Bosniens regering inte var beredd att acceptera den styckning
            som kallas Owen--
          </note>
          <note>
            Stoltenberg-planen. Europas regeringar ville ju bara rädda livet
            på de bosnier som ännu levde -- om än till priset av att den stat
            som man erkänt och invalt i FN i praktiken skulle upphöra. Den
            staten har nu anfallits först av serbiska styrkor med stöd i
          </note>
          <note>
            Belgrad och därefter av kroatiska styrkor med stöd i Zagreb.
          </note>
          <note>
            På vilka folkrättsliga grunder styckar man ett folkrättsligt
            erkänt land som är medlem i FN?
          </note>
          <note>
            Statsministern svarade i torsdags här i kammaren att det inte
            handlar om att Bosnien skulle upphöra som folkrättsligt subjekt.
            Jag förmodar att hundratusentals serber, kroater och bosnier som
            alltid levat, lever och vill fortsätta att leva i fred och grannsämja
            tackar för statsministerns semantiska definition.
          </note>
          <note>
            Herr talman! Nu gäller det att åstadkomma fred, hävdas det. Parterna
            måste tvingas att inse att fred är det viktigaste. Nu görs ingen
            skillnad på angripare och offer. Freden är viktigare.
          </note>
          <note>
            Människorna i Bosnien måste få leva. Kriget måste upphöra. Då
            får man inte vara formalistisk.
          </note>
          <note>
            Det kan tyckas självklart. Men vilka är villkoren?
          </note>
          <note>
            Vad är fred? Är det bara att det inte längre skjuts på människor?
            Ja, det är väl bra nog, svarar många.
          </note>
          <note>
            Men även en ovillkorlig kapitulation innebär fred i den meningen.
            Det är innebörden av de påtryckningar på den bosniska regeringen
            i
          </note>
          <note>
            Sarajevo att sluta fred som även Sverige välkomnar. Omvärlden
            har inte förmått -- eller helt enkelt inte velat -- stoppa det
            folkmord som pågått i mer än 21 månader.
          </note>
          <note>
            Herr talman! Jag noterar att jag som så mången gång förr under
            det gångna årets debatter om kriget i Bosnien här i kammaren inte
            kommer att få något svar av utrikesministern.
          </note>
          <note type="speaker">
            Anf. 40 KRISTINA SVENSSON (s):
          </note>
          <note>
            Herr talman! Starka demokratier är de bästa garantierna för säkerhet
            och stabilitet. Det är förvisso en historisk kunskap.
          </note>
          <note>
            Gemensam säkerhet bygger på att politisk pluralism utvecklas,
            att demokratiska institutioner stärks och att det civila samhället
            utvecklas. En sådan utveckling är särskild viktig i de nya stater
            som blivit självständiga efter sovjetimperiets upplösning.
          </note>
          <note>
            Här spelar ESK en betydelsefull roll. Sverige tog flera initiativ
            under sitt ordförandeskap. ESK fick en högkommissarie för nationella
            minoriteter och ett ESK-kontor inrättades i Narva. Man lade ner
            stora ansträngningar för att finna förhandlingslösningar på konflikten
            i Nagorno-
          </note>
          <note>
            Karabach.
          </note>
          <note>
            I det forna Jugoslavien var ESK:s insatser mindre lyckosamma.
            De rapportörer som sändes till
          </note>
          <note>
            Kosovo, Vojvodina och Sandjak vägrades tillträde.
          </note>
          <note>
            Misslyckandena har lett till en känsla av besvikelse, vanmakt
            och otillräcklighet.
          </note>
          <note>
            Som ordförandeland måste Sverige ta på sig en del av detta, och
            jag frågar mig: Kunde inte den svenska regeringen ha gjort mer
            av sitt ordförandeskap? Kunde inte ännu större ansträngningar
            ha mobiliserats?
          </note>
          <note>
            Vi socialdemokrater har i vår partimotion pekat på att ESK:s
            institutioner måste förstärkas för att kunna fungera mer effektivt
            -- det gäller ODIHR i
          </note>
          <note>
            Warszawa och ESK-kontoren i Prag.
          </note>
          <note>
            Den nya modell, Partneship for Peace, som nu växer fram utesluter
            inte ESK:s roll som alleuropeisk säkerhetsordning.
          </note>
          <note>
            En av ESK:s uppgifter är valövervakning i samband med val i de
            nya demokratierna i Öst- och
          </note>
          <note>
            Centraleuropa. Vi parlamentariker har här fått en ny uppgift
            -- att övervaka och granska att val är fria och rättvisa.
          </note>
          <note>
            Internationell valövervakning ger dessa val legitimitet och är
            av stor symbolisk betydelse. De nya demokratierna upplever det
            internationella samfundets engagemang för en demokratisk utveckling
            på ett mycket konkret och påtagligt sätt.
          </note>
          <note>
            Men demokrati är inte en enstaka händelse, inte bara de som sker
            under valdagen. Valet är en del av en demokratisk process och
            måste ses i ett mycket längre perspektiv.
          </note>
          <note>
            Internationell valövervakning borde därför också omfatta förberedelserna
            inför ett val, t.ex.
          </note>
          <note>
            registrering av röstberättigade och granskning av valkampanjerna.
            Och den allra viktigaste frågan får inte lämnas obesvarad, nämligen
            vad som händer efter valet.
          </note>
          <note>
            Det är inte bara inom ESK:s nya medlemsstater som demokratiseringsprocesser
            pågår.
          </note>
          <note>
            I Afrika ersätts gamla enpartisystem av politisk pluralism. Inte
            alltid sker denna övergång smidigt.
          </note>
          <note>
            I Togo rapporteras om övergrepp och oroligheter i samband med
            valen nyligen. Det svåraste och grymmaste nederlaget för de demokratiska
            krafterna upplevde den lilla centralafrikanska republiken Burundi
            i oktober förra året. En folkvald president och ett folkvalt parlament
            fick möjlighet att arbeta endast fyra månader. En fasansfull kupp
            med 100 000 dödade och 750 000
          </note>
          <note>
            flyktingar störtade demokratin.
          </note>
          <note>
            Man frågar sig: Är en försoningspolitik möjlig efter dessa ohyggligheter?
          </note>
          <note>
            I Centralamerika kommer El Salvador att den 20
          </note>
          <note>
            mars ha sina första demokratiska val utan inblandning av militär.
            En fredsöverenskommelse och en massiv FN-insats gör detta möjligt.
          </note>
          <note>
            Jag hade nyligen möjlighet att för
          </note>
          <note>
            Interparlamentariska unionen tillsammans med två latinamerikanska
            parlamentariker granska förberedelserna för valet i El Salvador.
            Jag kan bekräfta att FN:s mission på platsen, ONUSAL, gör ett
            mycket gott arbete. Just nu pågår registrering av samtliga röstberättigade.
            Enskilda organisationer arbetar i hela landet med upplysningsverksamhet
            kring valet.
          </note>
          <note>
            Vad som är oroande är dock våldet och kriminaliteten. Under några
            månader i höstas opererade åter de s.k. dödspatrullerna, och flera
            politiska mord förövades.
          </note>
          <note>
            Efter våra samtal med bl.a. presidentkandidaterna, biskoparna,
            de politiska partierna, valtribunalen och ONUSAL samt efter våra
            fältbesök drog vi den slutsatsen att valet förmodligen kommer
            att kunna genomföras korrekt. Men vi blev starkt oroade över vad
            som kan hända efter valet. Vilka garantier finns för att de olika
            komponenterna i fredsöverenskommelsen kommer att respekteras?
          </note>
          <note>
            FN har i sommar fullgjort sitt mandat och lämnar då El Salvador.
          </note>
          <note>
            Av mina erfarenheter av valövervakning i Europa,
          </note>
          <note>
            Afrika och Centralamerika har jag dragit den slutsatsen att det
            internationella samfundet har ett större ansvar än att enbart
            sända ut valövervakare.
          </note>
          <note>
            Det får inte handla om bara punktinsatser.
          </note>
          <note>
            De nya demokratierna är sköra och behöver ytterligare stöd för
            att kunna stärka en demokratisk utveckling. Exemplet Burundi är
            det tydligaste och sorgligaste exemplet. El Salvador kan bli det
            andra exemplet. Det internationella samfundet måste följa upp
            sina valövervakningsinsatser.
          </note>
          <note>
            Herr talman! Det oberoende internationella valinstitut som Sverige
            lagt fram förslag om kan fylla denna roll. Men det är också nödvändigt
            att kompletterande biståndsinsatser görs för att stärka uppbyggnaden
            av de civila samhällena.
          </note>
          <note>
            Mänskliga rättigheter, bistånd m.m.
          </note>
          <note type="speaker">
            Anf. 41 KARL-ERIK SVARTBERG (s):
          </note>
          <note>
            Herr talman! I förra årets utrikesdeklaration gjorde utrikesministern
            en så stark betoning av FN att jag fann mig föranlåten att ställa
            en fråga till utrikesministern: Innebär denna starka FN-
          </note>
          <note>
            betoning en återgång till den engagerade FN-linje som fastlades
            av Folke Bernadotte, Dag
          </note>
          <note>
            Hammarskjöld, Alva Myrdal, Olof Palme och många andra? Utrikesministern
            svarade: Jag tycker inte så bra om uttrycket återgång. Jag använder
            däremot gärna uttrycket fullföljande.
          </note>
          <note>
            Jag skulle vilja fråga vad utrikesministern ett år efteråt säger
            om just den här formuleringen.
          </note>
          <note>
            Så, herr talman, över till det som jag har tänkt tala om och
            som har rubriken Mänskliga rättigheter, bistånd m.m. Eftersom
            taletiden är begränsad kommer jag i huvudsak att hålla mig till
            mänskliga rättigheter. Även när det gäller de mänskliga rättigheterna
            kommer det att bli bara några nedslag.
          </note>
          <note>
            Vad gäller bistånd vill jag säga att vi ju kommer att få en särskild
            biståndsdebatt om ett par månader.
          </note>
          <note>
            Som flera har varit inne på är bistånd nödvändigt i den utvecklingsprocess
            mot demokrati och förstärkt skydd för mänskliga rättigheter som
            vi är inne i. Också fattigdomen är ett hot emot mänskliga rättigheter,
            vilket vi blir påminda om genom FN-
          </note>
          <note>
            rapporterna. Bl.a. pekas i rapporten om mänsklig utveckling från
            UNDP på att den rikaste miljarden människor förbrukar 82,7 % av
            världens inkomster medan den fattigaste miljarden får dela på
            1,4 %.
          </note>
          <note>
            Därför är fattigdomsbomben ett hot också mot de mänskliga rättigheterna.
            Det gäller världen i stort och självfallet framför allt u-länderna.
          </note>
          <note>
            UNICEF pekar dock i en rapport för bara ett par veckor sedan
            på situationen i Central- och
          </note>
          <note>
            Östeuropa och säger att fattigdomen där har många ansikten. Reformerna
            drar med sig höga sociala och ekonomiska kostnader, högre än vad
            som var förväntat. Förhoppningar om snabb utveckling och ekonomiskt
            välstånd har inte infriats, och krisen är värst i östra och sydöstra
            Europa.
          </note>
          <note>
            Allt färre barn går i skola. En kraftig våg av kriminalitet sköljer
            över Central- och Östeuropa.
          </note>
          <note>
            Fattigdomen slår hårdast mot barn, och allt fler växer upp som
            föräldralösa.
          </note>
          <note>
            Det är en skrämmande rapport, men det är viktigt att vi tar till
            oss den och försöker göra någonting åt förhållandena.
          </note>
          <note>
            Herr talman! Jag återvänder ofta till några rader av
          </note>
          <note>
            Svante Foerster. Jag har citerat dem här i kammaren tidigare,
            och jag tycker att det är angeläget att lyfta fram dem igen:
          </note>
          <note>
            ''Friheten innebär frihet först när den innebär frihet också
            för dem som tänker annorlunda. I detta land, kamrat, medger du
            helt självklart rätten för de annorlunda. I många andra länder
            skulle du höra till de annorlunda. I detta land, kamrat, hör det
            som är uppnått och självklart till det som i andra länder är ouppnått
            och möjligen tänkbart.''
          </note>
          <note>
            Herr talman! Kravet på rätten att få tänka annorlunda, kraven
            på medborgerliga politiska rättigheter och kraven på frihet jagar
            skräck i diktatorer och diktaturer över hela världen. I
          </note>
          <note>
            Burma sitter en kvinna i husarrest sedan snart fem år tillbaka
            därför att hon reser kravet på frihet, nobelpristagaren Aung San
            Suu Kyi. Hon har egentligen en enda strävan, nämligen nationell
            försoning. Det är hennes mål. Hon är beredd att förhandla med
            militärregeringen om vilken fråga som helst, säger hon, men sedan
            snart fem år tillbaka sitter hon i husarrest för sin orädda ickevåldskamp
            mot juntan.
          </note>
          <note>
            Man har i förra veckan meddelat att hon skall vara arresterad
            ytterligare ett år, trots att lagen säger högst fem år. Det är
            för övrigt en underlig lagstiftning som tillåter husarrest i fem
            år. Hon är erbjuden frihet, men på det villkoret att hon lämnar
            landet. Man kan inte acceptera att hon skall sprida oro där.
          </note>
          <note>
            Så är det med dem som tänker annorlunda och med dem som slåss
            för frihet, också med fredliga medel.
          </note>
          <note>
            Den här kvinnan, nobelfredspristagare, är världens mest kända
            politiska fånge. Det är en benämning som hon har övertagit från
            en annan fredspristagare, Nelson Mandela, som nu efter nära tre
            decennier som politisk fånge är med om att montera ned det förhatliga
            apartheidsystem som han har vigt sitt liv åt att bekämpa. För
            första gången skall nu Nelson Mandela, nära 80 år gammal, få delta
            i ett val. Det blir, om man nu kan kontrollera våldet i det sydafrikanska
            samhället, det första fria valet i Sydafrika, den 27 april.
          </note>
          <note>
            Den valövervakning som Kristina Svensson just har talat om är
            viktig, men det behövs också en övervakning av hela fredsprocessen.
            Jag vill därför peka på de insatser som svenska fredsövervakare
            med stöd från SIDA och därmed regeringen nu gör i Sydafrika.
          </note>
          <note>
            16 svenska enskilda organisationer -- kyrkor, solidaritetsorganisationer
            och fackliga organisationer -- med Caritas som samordnare är med
            om att övervaka fredsprocessen. De har gått in i ett viktigt uppdrag,
            på begäran av just kyrkor och oberoende organisationer i Sydafrika.
          </note>
          <note>
            Det är en solidaritetsinsats, tyvärr inte riskfri. De första
            fredsövervakarna är nu hemma igen. De kom under helgen som gick.
            Men några är kvar där nere, eftersom de varit vittnen till skottlossning
            -- alltså till det brutala våld som då och då slår till -- och
            måste vittna i utredningen om detta.
          </note>
          <note>
            Det här visar att det finns risker med den viktiga solidaritetsinsats
            som dessa personer gör, men de har ändå velat ställa upp. Det
            överallt förekommande våldet är ett hot mot den demokratiska processen.
            Låt oss bara hoppas att demokratin är stark nog att klara problemen.
          </note>
          <note>
            Dagen efter valet i Sydafrika måste en utvecklingsprocess komma
            i gång. Ett val som inte följs av massiva biståndsinsatser för
            utveckling gör demokratin skör, sade Nelson Mandela, och han har
            sagt det vid åtskilliga tillfällen. Därför måste vårt stöd till
            Sydafrika inte bara fortsätta, utan öka.
          </note>
          <note>
            Herr talman! Bertil Måbrink uttryckte i stort det jag skulle
            kunna tänka mig att säga om Östtimor och Indonesien, om Västsahara
            och Marocko. Jag lämnar därför det och går över från nedmonteringen
            av apartheid i Sydafrika till ett land som det är dags att tala
            klarspråk om, ett land där man har ett slags apartheidsystem.
            Jag tänker på Guatemala.
          </note>
          <note>
            Det kommer nu från olika håll rapporter om ett ökande våld gentemot
            ursprungsbefolkningen, mayaindianerna. De är utsatta för en politik
            som bär tydligt släktskap med den apartheidpolitik vi har sett
            i Sydafrika. Fredsförhandlingarna måste därför komma i gång på
            allvar. Mayaindianerna måste få sitt människovärde erkänt och
            respekterat. Det här är en viktig fråga för oss. Jag hoppas att
            vi driver den i MR-kommissionen och i
          </note>
          <note>
            FN. Utnyttja möjligheterna där!
          </note>
          <note>
            Anf. 42 Utrikesminister MARGARETHA AF
          </note>
          <note type="speaker">
            UGGLAS (m):
          </note>
          <note>
            Herr talman! Jag lyssnar alltid med respekt på Karl-
          </note>
          <note>
            Erik Svartbergs inlägg, och det har jag gjort också i dag. Jag
            går inte i svaromål. Jag har lyssnat på vad
          </note>
          <note>
            Karl-Erik Svartberg har framfört.
          </note>
          <note>
            Eftersom jag tror att Karl-Erik Svartberg på samma sätt som Pär
            Granstedt kanske har gjort sitt sista inlägg i en utrikesdebatt
            -- dock säkert inte här i kammaren, eftersom betydande tid återstår
            på riksmötet -- vill jag uttrycka min uppskattning och min respekt
            också för Karl-Erik Svartbergs fortsatta gärning som ordförande
            för Caritas. Det är sådana röster som Karl-Erik Svartbergs som
            vi behöver, både i Sverige och i världen.
          </note>
          <note>
            I detta anförande instämde Maj Britt Theorin och
          </note>
          <note>
            Kristina Svensson (båda s).
          </note>
          <note type="speaker">
            Anf. 43 LEIF BERGDAHL (nyd):
          </note>
          <note>
            Herr talman! Det var väldigt bra att Karl-Erik
          </note>
          <note>
            Svartberg tog upp den kvinnliga nobelpristagarinnan som sitter
            i husarrest i Burma.
          </note>
          <note>
            Jag måste instämma i att det är en märklig form av straff, då
            husarrest kan förlängas år efter år utan egentligen någon rättegång.
            Jag kan meddela att hennes belägenhet möjligen håller på att förbättras.
            För ett par dagar sedan kom det nämligen en rapport om att en
            amerikansk kongressman med åtföljande TV-reporter hade fått besöka
            henne. Jag hoppas alltså att det kommer att bli litet bättre och
            att kanske också utrikesministern skulle kunna göra något för
            den här stackars kvinnan.
          </note>
          <note>
            Jag vill också kort nämna apartheidsystemets fall i
          </note>
          <note>
            Sydafrika. Jag var med på den tiden då kampen mot apartheidregimen
            började. Jag var förstås inte nydemokrat då, men jag var SSU-ordförande
            i
          </note>
          <note>
            Haparanda. Jag läste i en gammal skolkatalog, där vi hade skrivit
            en årsberättelse, och jag tänkte: Oj då, man har blivit gammal!
            Med vilken entusiasm man kämpade för Sydafrika på den tiden, i
            slutet på
          </note>
          <note>
            50-talet. Det är därför med stor glädje jag noterar att det här
            systemet nu äntligen faller.
          </note>
          <note>
            Nu kommer jag in på svensk utrikespolitik. Den utmärks på 1900-talet
            av feghet, undfallenhet och dumhet. Jag vill inte gå in på andra
            världskriget och vår förmåga att stå utanför kriget -- det finns
            även en hel del gott att säga om vårt agerande då -- men jag skall
            ta upp ett par saker som inte har tagits upp tidigare.
          </note>
          <note>
            På 30-talet fanns planer på att inrätta ett nordiskt försvarsförbund.
            Marskalk Mannerheim var en av dem som förespråkade ett sådant
            försvarsförbund.
          </note>
          <note>
            Också svenska socialdemokrater var positiva, men vad gjorde de
            innan de gick med på att studera saken närmare? Jo, de frågade
            ryssarna: Vad tycker ni om det här? Skall vi inrätta ett försvarsförbund?
          </note>
          <note>
            Detta var åren 1937, 1938 och 1939, och vad ryssarna planerade
            då vet ju alla som känner till historien. Det här är ett exempel
            på dumhet.
          </note>
          <note>
            Naturligtvis sade ryssarna nej. Jag tror att t.ex.
          </note>
          <note>
            vinterkriget hade kunnat undvikas om vi hade haft ett nordiskt
            försvarsförbund.
          </note>
          <note>
            Även tiden efter andra världskriget utmärks av feghet och eftergivenhet
            i våra relationer med
          </note>
          <note>
            Sovjetunionen. Denna feghet och undfallenhet blev särskilt uttalad
            under Olof Palmes tid som statsminister. Man säger att Palme var
            modig i sin kritik av USA, men det håller jag inte med om. Det
            var enligt min mening i huvudsak fråga om demagogi. Ni vet ju
            alla att undersökningar har visat att det har förekommit spel
            under ytan, med försvarssamarbete, osv.
          </note>
          <note>
            Jag tar upp detta därför att samma feghet i dag utmärker vår
            Kinapolitik. Vi törs t.ex. inte sälja viss materiel som klassas
            som krigsmateriel till
          </note>
          <note>
            Taiwan, en demokrati sedan 1992. Vi tar hänsyn till diktaturen
            Kina, som är mycket större, och vi är rädda om våra affärsförbindelser,
            främst Ericssons insatser i Kina.
          </note>
          <note>
            Nu vill jag övergå till Tibet. Frågan om Tibet tas alltid upp
            av Clintonregeringen, och den togs upp även av de tidigare amerikanska
            regeringerna, i diskussioner om statusen som ''mest gynnad nation''
            och handelsförbindelser med Kina.
          </note>
          <note>
            Tibet är enligt alla kriterier ett fritt land, ett eget, fritt
            land, som har varit fritt sedan år 127 f.Kr., då staten Tibet
            uppstod. Åren 1949--1950
          </note>
          <note>
            ockuperades Tibet av Röda armén, och man räknar med att ca 87
            000 tibetaner blev dödade av Röda armén. FN har i tre resolutioner
            åren 1959, 1961 och
          </note>
          <note>
            1965 fördömt ockupationen, men dessa fördömanden har egentligen
            inte lett till någonting.
          </note>
          <note>
            Man beräknar att ca 1,2 miljoner tibetaner under åren därefter
            har dödats på grund av ockupationen.
          </note>
          <note>
            Det har varit ett fruktansvärt förtryck.
          </note>
          <note>
            Man undrar vad Sverige har gjort. Tyvärr har
          </note>
          <note>
            Sverige egentligen inte gjort någonting. Vi har under de 20 år
            som jag har följt SIDA:s budget skänkt ca 3 miljoner kronor. Detta
            kan jämföras med vad vi har gett Vietnam, ungefär 10 miljarder
            kronor. Vi har alltså gett 3 000 gånger mer till en kommunistdiktatur
            än till ett fredligt land som ockuperats av en kommunistdiktatur.
            Jag tycker att detta är något man bör tänka över och skämmas inför.
          </note>
          <note>
            Jag tog upp frågan om Tibet i mitt första tal här i kammaren
            1991. Alf Svensson är väl insatt i problemet. Vad har han gjort?
            Jag frågade honom häromdagen här i kammaren. Egentligen hade han
            inte gjort så mycket, och det var ju väntat. Han hade endast tagit
            upp frågan med någon kinesisk minister -- till vad nytta detta
            hava må, sade han.
          </note>
          <note>
            Han trodde inte att det var någon nytta med det samtalet, och
            det tror inte jag heller. Han sade att det var svårt att hjälpa
            Tibet och tibetanerna, att man får lov att infiltrera in bistånd
            i landet, osv.
          </note>
          <note>
            Men det är inte svårt alls. Det finns gott om tibetaner utanför
            Tibet som man kan börja med att hjälpa. Det finns kanske närmare
            100 000 tibetaner i Indien, i Bhutan och i Nepal. Tibetanerna
            är ju faktiskt utrotningshotade. Vi kan ta hand om utrotningshotade
            växter och djur, men vi kan inte ta hand om och hjälpa utrotningshotade
            människor.
          </note>
          <note>
            Exempelvis Individuell människohjälp, en svensk organisation,
            bedriver verksamhet med skolor för tibetanska flyktingbarn i norra
            Indien.
          </note>
          <note>
            Jag hoppas att få besöka dem i samband med ett parlamentariskt
            möte som har organiserats i New
          </note>
          <note>
            Delhi, och som efter vad jag hittills vet skall besökas av två
            av riksdagens ledamöter. Men dessa personer från Socialdemokraterna
            och
          </note>
          <note>
            Vänsterpartiet, som i regel brukar besöka alla möjliga länder
            och yttra sig kring dessa, är tysta när det gäller Tibet. Det
            är en ganska märklig inställning. Man kan tala om alla möjliga
            andra länder och engagera sig, men när det gäller Tibet är
          </note>
          <note>
            Socialdemokraterna och Vänsterpartiet tysta.
          </note>
          <note>
            Vad är det som pågår i Tibet? Jo, enligt Solzjenitsyn är den
            kommunistiska regimen i Tibet den grymmaste historien känner,
            och jag tror att
          </note>
          <note>
            Solzjenitsyn är fackman på det här området. Man fängslar t.ex.
            munkar och nunnor. Jag känner väl till tibetanska munkar, och
            några fredligare människor kan inte jag tänka mig. Jag var häromdagen
            i kontakt med Tibetan Office i
          </note>
          <note>
            London och fick veta att det här fortfarande pågår.
          </note>
          <note>
            Nyligen har man förlängt fängelsestraffet för en mängd nunnor,
            som egenligen inte har gjort någonting. Ungefär som i fallet med
            nobelpristagarinnan förlängdes dessa straff utan rättegång eller
            andra åtgärder. Dessa nunnor sitter inne redan nu.
          </note>
          <note>
            Vad händer mer? Det händer otäcka saker.
          </note>
          <note>
            Tvångssteriliseringar och tvångsaborter pågår som tidigare. Det
            varierar litet grand i de olika distrikten i Tibet, men det förekommer
            och har inte minskat.
          </note>
          <note>
            Vidare förekommer en enorm förstörelse av den tibetanska kulturen.
            År 1959 fanns 6 259 kloster i
          </note>
          <note>
            Tibet, och 1976 fanns åtta kvar. Det är alltså ett fruktansvärt
            kulturmord och religiös förföljelse som pågår.
          </note>
          <note>
            Det pågår en mycket omfattande förstöring av naturen i Tibet.
            70 % av Tibets yta består av grässlätter, där nomaderna har sina
            hjordar. Man har kört iväg nomaderna, och kineserna har flyttat
            in. De har brukat jorden väldigt hårt, så grässlätterna har förstörts,
            och erosion har blivit följden. Det finns nästan inga djur kvar
            i Tibet, utan de är uppätna och utplånade.
          </note>
          <note>
            Vidare använder man Tibet som en avstjälpningsplats för toxiskt
            avfall, bl.a.
          </note>
          <note>
            kärnavfall. I området kring sjön Lop-nor, ''den vandrande sjön'',
            som en del av er kanske kommer ihåg från Sven Hedins böcker, håller
            man nu på med kärnexperiment. Området är helt avstängt för omvärlden,
            men man vet vad som pågår där.
          </note>
          <note>
            Vad kan man göra? Dalai Lama inbjöds 1987 att tala för den amerikanska
            kongressen. Han framlade sin fredsplan. Den innebar bl.a. att
            man skulle inrätta en fredlig zon i Tibet dit inte bara tibetaner
            utan alla människor i världen skulle få komma och finna inre frid
            och ro och komma ifrån världens stress. Det tycker jag verkar
            mycket sympatiskt. Jag tror att vi alla skulle behöva litet av
            det.
          </note>
          <note>
            Rent praktiskt kan man öppna ett Tibetan Office här i Stockholm.
            Jag tror att det vore till stor hjälp.
          </note>
          <note>
            Det närmaste finns i London. Man kan hjälpa de olika organisationerna,
            t.ex. Médécins sans frontières och Schweiziska röda korset, som
            arbetar i Lhasa. Det finns mängder med möjligheter att hjälpa
            dem om man bara vill, vilket jag betvivlar.
          </note>
          <note>
            Jag tror att det i framtiden kommer att finnas en möjlighet för
            Tibet att nå stor autonomi. Jag har talat med en hel del personer
            som känner till saken ganska väl. Man talar om någon form av finlandiserat
            Tibet då landet skulle tillhöra Kina men ha omfattande autonomi.
            Dit skulle Dalai
          </note>
          <note>
            Lama och flyktingar tillåtas att återvända. Det finns en viss
            ljusning.
          </note>
          <note type="speaker">
            Anf. 44 EVA ZETTERBERG (v) replik:
          </note>
          <note>
            Herr talman! Jag vill först säga till Leif Bergdahl att det är
            bra att Ny demokrati engagerar sig i frågan om Tibet. Det är ingen
            ny fråga för Vänsterpartiet.
          </note>
          <note>
            Vi har haft den frågan uppe långt innan Ny demokrati kom in i
            riksdagen. Vi har upprepat våra krav och kritiken mot Kinas tvångsockupation
            av
          </note>
          <note>
            Tibet. Vi har också kommit med en rad olika konkreta förslag
            till hur vi tycker att Sverige skall ta upp frågan internationellt.
          </note>
          <note>
            Det är mycket bra att fler partier är engagerade i den här frågan.
            Jag är övertygad om att de övriga partierna, inklusive Socialdemokraterna
            som direkt har tillfrågats, har tagit itu med frågan. Ny demokrati
            har inte varit ensamt om att intressera sig för saken. Men det
            är välkommet, eftersom det är viktigt att fler partier visar intresse.
          </note>
          <note>
            Herr talman! Jag vill återkomma till utrikesministerns första
            anförande. Jag beklagar att utrikesministern nu gick från kammaren.
            Det är en bra utgångspunkt för regeringen att se på nutidssituationen,
            där man både kan ha stora förhoppningar och känna oro. Jag vill
            poängtera att utrikesministern sade att vi tog väl vara på de
            möjligheter som fanns. Det är lätt att instämma i de raderna.
          </note>
          <note>
            Förvisso finns det många positiva tecken i världssituationen.
            Jag vill nämna situationen i
          </note>
          <note>
            Sydafrika, som flera andra tidigare talare har gått in på i detalj.
            Jag vill också nämna Chile som nu har lämnat diktaturen bakom
            sig och nu har gått in i en fas för att bygga upp en demokrati.
            I Palestina finns i dag grunden för en palestinsk stat.
          </note>
          <note>
            Samtidigt finns det många stora orostecken. I Chile bygger man
            upp en demokrati, men det finns t.ex.
          </note>
          <note>
            fortfarande politiska fångar. Ett annat orostecken är situationen
            i Guatemala, som Karl-Erik
          </note>
          <note>
            Svartberg var inne på tidigare, och jag vill lägga till
          </note>
          <note>
            Mexico. Det finns med andra ord en rad länder i världen som inger
            mycket stor oro. Min och
          </note>
          <note>
            Vänsterpartiets fråga är: Hur förvaltar regeringen sitt ämbete
            och tillämpar de vackra orden i praktiken?
          </note>
          <note>
            Bertil Måbrink tog i sitt anförande och i sina repliker upp en
            rad exempel där vi från
          </note>
          <note>
            Vänsterpartiet är mycket kritiska till hur regeringen bedriver
            utrikes- och biståndspolitik. Vi har kunnat se hur man från regeringens
            sida har minskat biståndsbudgeten. På vissa områden är minskningarna
            katastrofala. Biståndet till Afrika har minskat med över 100 miljoner.
          </note>
          <note>
            Flera andra talare har varit inne på insatserna i samband med
            valet i Sydafrika. Det är mycket bra att regeringen och också
            riksdagen kommer att bevaka valet i Sydafrika. Det är bra att
            det sker och att man har skickat ut valövervakare och fredsövervakare
            från kyrkor och ideella organisationer. Men vi kan inte stanna
            vid det.
          </note>
          <note>
            Tidigare i debatten nämndes att utrikesministern under sitt besök
            i Sydafrika fick ta emot Nelson
          </note>
          <note>
            Mandelas tack till Sverige för de insatser som har gjorts under
            tiden av apartheid. Man kan naturligtvis kritisera utrikesministern
            eftersom hennes parti definitivt inte har gått i första ledet,
            utan tvärtom har motarbetat stödet till demokratiska organisationer
            i Sydafrika.
          </note>
          <note>
            Jag vill fortsätta mitt resonemang med att vi i
          </note>
          <note>
            Sverige, liksom man i ANC gör i Sydafrika, kan försöka att inte
            blicka bakåt utan framåt och inte se till det bristande intresse
            som har funnits hos de borgerliga partierna. Vi måste fråga: Vad
            tänker ni göra i framtiden? Tänker ni vara med och bygga upp demokrati?
            Tänker ni bidra till att Sverige stärker demokratiska institutioner
            och utvecklingsprojekt i Sydafrika?
          </note>
          <note>
            Jag kan inte annat än beklaga att man faktiskt har minskat budgeten.
            Biståndet till Sydafrika har minskat, stödet till ANC har helt
            tagits bort. Man har lagt tillbaka en del, men inte allt. I
          </note>
          <note>
            Vänsterpartiets partimotion har vi föreslagit att 300
          </note>
          <note>
            miljoner avsätts för Sydafrika. Jag skulle önska att fler partier,
            även Socialdemokraterna, hade ett intresse av ett kraftigt ökat
            stöd för att bidra till att bygga upp demokratin.
          </note>
          <note>
            Min förhoppning är att utrikesministern själv under besöket nyligen
            skall ha blivit vittne till vilka bra insatser som har gjorts
            på många olika områden i uppbyggnaden av det sydafrikanska samhället.
          </note>
          <note>
            Man har gjort insatser för hälsovård, juridiska rättigheter,
            människors rätt i rättsväsendet m.m.
          </note>
          <note>
            Det finns ett väldigt brett spektrum med många små projekt som
            är av mycket stort värde. Det finns alltså ingen brist på uppslag
            för vad pengarna skulle kunna användas till. Men det kanske blir
            först i och med Alf Svenssons besök i samband med valet som uppmärksamheten
            kring det konkreta arbetet och för ett utökat bistånd från Sverige
            till Sydafrika kommer. Det skulle i högsta grad vara nödvändigt.
          </note>
          <note>
            Herr talman! Jag vill nämna Angola dit biståndet också har halverats.
            Man kan verkligen fråga sig varför det har skett just när det
            gäller Angola, ett land som är så oerhört drabbat av krigets fasor
            och där hela civilbefolkningen har lidit oerhört. Där om någonstans
            skulle väl en Marshallplan behövas för återuppbyggnaden när kriget
            har tagit slut.
          </note>
          <note>
            Jag undrar också vad det finns för planer inför valet i Moçambique.
            Kommer svenska insatser att utökas?
          </note>
          <note>
            Jag vill ockå kort kommentera Cuba.
          </note>
          <note>
            Utrikesministern var inne på situationen där och bristen på demokratiska
            rättigheter. I
          </note>
          <note>
            Vänsterpartiet är vi kritiska mot regimen på Cuba.
          </note>
          <note>
            Vi tycker att det brister när det gäller de demokratiska rättigheterna.
            Den kritiken måste
          </note>
          <note>
            Sverige framföra. Hur pass hårt kritiserar den svenska regeringen
            blockaden mot Cuba? Vi har i och för sig röstat för att gå mot
            blockaden. Men hur driver man frågan i regeringen? Hur försöker
            man övertyga det internationella samfundet om att blockaden mot
            Cuba måste upphöra? Jag tycker inte att vi kan se några som helst
            tecken på att regeringen har något intresse på det området.
          </note>
          <note>
            Herr talman! När vi talar om mänskliga rättigheter talar vi ofta
            om vuxna som förnekas demokratiska rättigheter i politiskt avseende.
            Men det är barn som i allra högsta grad blir mest lidande när
            det råder brist på mänskliga rättigheter. Många talare uppehåller
            sig kring situationen i Bosnien och f.d.
          </note>
          <note>
            Jugoslavien, där barn och barns rättigheter definitivt kränks
            dagligen.
          </note>
          <note>
            Jag vill gärna återgå till Angola, där inte bara kriget i sig
            orsakar stora problem. Där är bieffekter av kriget hundratusentals
            föräldralösa barn, undernäring och undermålig utbildning och hälsovård.
            Det är inte bara själva kriget, och att en del barn mördas eller
            skadas allvarligt, som är problemet. Kriget har även andra följder.
          </note>
          <note>
            Jag vet att Lisbeth Palme för närvarande tillsammans med en delegation
            för Unicef befinner sig i Angola. Jag skulle vara intresserad
            av att veta i vilken mån man från regeringens sida tänker följa
            upp de förslag som kommer från Unicefs kommitté.
          </note>
          <note>
            Hur skall vi bevaka att just barnen och ungdomarna i Angola inte
            behöver lida så mycket som de gör i dag? Vad kan den svenska regeringen
            och det svenska folket göra i stället för att skära ned biståndet?
            Vilka övriga insatser kan vi göra?
          </note>
          <note>
            Jag skulle också vilja fråga regeringen om en annan viktig del
            i svensk utrikespolitik, nämligen mintillverkningen. Ungefär 800
            människor dödas av minor varje månad runt om i världen. En översynskonferens
            angående minor kommer att äga rum 1995, och inför den har Rädda
            barnen startat en kampanj.
          </note>
          <note>
            Sverige tillverkar minor. Sverige har inte förbjudit export av
            minor. Sverige har inte agerat internationellt för att stoppa
            export och användning av minor.
          </note>
          <note>
            Jag vill gärna höra regeringens syn på detta: Vad kommer ni att
            göra? Kommer ni att försöka stoppa tillverkningen, stoppa exporten
            och stoppa internationell användning av minor? Det är definitivt
            så att barn drabbas i stor utsträckning.
          </note>
          <note>
            Till slut vill jag ta upp frågan om barnarbete.
          </note>
          <note>
            Barnkonventionen skyddar inte barn från barnarbete. Jag tror
            inte att bojkott och förbud mot barnarbete internationellt är
            en framkomlig väg, däremot att ge stöd åt dessa barn så att de
            får rimliga arbetsvillkor och att se till att deras rättigheter
            tillgodoses.
          </note>
          <note>
            Vi har i Vänsterpartiet väckt en motion, och i en tvärpolitisk
            motion, med Moderaterna som första namn, lyfts de insatser fram
            som Sverige kan göra för att kartlägga situationen och för att
            se vilka ytterligare insatser som kan göras.
          </note>
          <note>
            Regeringen vill bara ge en mycket liten del i bistånd till barn
            och gatubarn, nämligen 15 miljoner, och det behöver definitivt
            ändras.
          </note>
          <note>
            Herr talman! När jag frågar mina egna barn och andra svenska
            barn vad de vill bli när de blir stora, svarar de lärare, polis,
            brandman osv., men för barn i södra Afrika handlar det om att
            överleva.
          </note>
          <note>
            Målet måste vara högre för barnen även i södra
          </note>
          <note>
            Afrika och resten av världen än att överleva.
          </note>
          <note type="speaker">
            Anf. 45 INGER KOCH (m):
          </note>
          <note>
            Herr talman! Den avsky och den förtvivlan som vi alla känner
            inför de illdåd som vi dagligen genom
          </note>
          <note>
            TV:s försorg bevittnar mot försvarslösa civila i
          </note>
          <note>
            Bosnien, där massakern i Sarajevo den 5 februari bara är ett
            exempel på en rad övergrepp, och i andra delar av det forna Jugoslavien
            gör att vårt intresse och vårt engagemang i första hand inriktas
            på händelseutvecklingen i Öst- och Centraleuropa.
          </note>
          <note>
            De konflikter som vi i dag ser i flera av de nya, självständiga
            stater som bildats efter
          </note>
          <note>
            Sovjetunionens och Jugoslaviens upplösning visar på nödvändigheten
            och behovet av hjälp från det övriga Europa och från världssamfundet
            med att bygga upp fungerande demokratier, där respekten för mänskliga
            rättigheter blir en självklarhet.
          </note>
          <note>
            Orsaken till dessa konflikter är i flera fall att regeringarna
            inte accepterar sina minoritetsbefolkningar. Det är därför nödvändigt
            för en framtida stabil utveckling i dessa nya stater att de i
            sina konstitutioner har ett tillfredsställande skydd för mänskliga
            rättigheter och för minoritetsrättigheter.
          </note>
          <note>
            Men, herr talman, stora och dramatiska förändringar sker också
            i Afrika. Detta gäller inte minst länderna på Afrikas horn. År
            efter år har här brutala inbördeskrig rasat, med förfärliga dödssiffror.
          </note>
          <note>
            I Sudan -- ett av Afrikas största länder -- har inbördeskriget
            pågått med korta uppehåll sedan
          </note>
          <note>
            1983. Det är en konflikt där de svarta kristna folken i söder
            har slagits mot arabisk och muslimsk dominans från landets norra
            delar. Kriget hårdnade när Khartoumregeringen försökte tillämpa
            islamisk sharialag även i de kristna områdena. De sudanesiska
            regeringsstyrkorna inledde i mitten på januari återigen en storoffensiv
            för att försöka krossa motståndet i de södra delarna av landet.
          </note>
          <note>
            Konsekvenserna är fruktansvärda, enligt rapporter från hjälparbetare
            i området. Det handlar om ren folkmordspolitik, där förutom själva
            krigshandlingen även svälten är ett vapen. 250 000
          </note>
          <note>
            människor har redan dött på grund av torkan och inbördeskriget,
            och ytterligare 3,5 miljoner behöver omedelbar nödhjälp för att
            överleva sedan de flytt från sina hemtrakter på grund av striderna.
          </note>
          <note>
            FN vädjar nu om bidrag från omvärlden. För att ytterligare en
            stor svältkatastrof på Afrikas horn skall kunna undvikas är det
            nödvändigt att västvärlden svarar positivt på denna vädjan och
            visar sitt engagemang även i denna del av världen.
          </note>
          <note>
            Samtidigt är det viktigt att brotten mot mänskliga rättigheter
            fördöms.
          </note>
          <note>
            I Somalia har, tack vare FN:s stora insatser, svälten bringats
            under kontroll och utgör inte längre ett allvarligt hot. FN:s
            närvaro i landet har också delvis förbättrat det politiska läget
            och avhjälpt den totala laglöshet och upplösning som rådde där
            efter diktatorn Siad Barres fall och de rivaliserande krigsherrarnas
            strider om makten.
          </note>
          <note>
            FN:s säkerhetsråd ändrade också mandatet för FN-
          </note>
          <note>
            soldaterna i Somalia för några veckor sedan. Deras främsta mål
            skall, enligt en enhällig resolution, inte längre vara att avväpna
            landets stridande grupper, utan att främja politisk försoning.
          </note>
          <note>
            Läget i Somalia är dock instabilt, och risken för ett uppflammande
            inbördeskrig är överhängande. En fortsatt närvaro av FN-trupper
            är därför nödvändig.
          </note>
          <note>
            I Etiopien kan vi däremot efter inbördeskrigets slut för tre
            år sedan nu se hur övergångsregeringen söker leda landet mot demokrati.
            Allmänna, demokratiska, nationella val planeras äga rum i vår.
          </note>
          <note>
            Det finns dock fortfarande motsättningar mellan etniska och politiska
            grupperingar, och landet behöver Sveriges stöd för att den demokratiska
            processen skall kunna fortsätta.
          </note>
          <note>
            Eritrea har genom utslaget i folkomröstningen i april förra året
            nu fått sin självständighet. En ny konstitution håller på att
            utarbetas, och allmänna val planeras. Även här har Sverige ett
            ansvar att bidra till att den demokratiska processen kan fortsätta.
          </note>
          <note>
            Allt fler länder i Afrika inför nu flerpartisystem och håller
            fria val. Det stundande valet i Sydafrika är ytterligare ett exempel.
          </note>
          <note>
            Men vägen till demokrati kan vara både lång och smärtsam. Utvecklingen
            i Angola, som Eva
          </note>
          <note>
            Zetterberg nyss nämnde, är ett exempel på detta.
          </note>
          <note>
            Efter de allmänna valen i september 1992, som gav det regerande
            MPLA-partiet en majoritet i nationalförsamlingen, tog oppositionspartiet
            Unita åter till vapen. 3 miljoner människor är nu på flykt undan
            striderna. 2 miljoner är i behov av akut nödhjälp för att överleva.
            Över 100 000 människor har dött i de nya striderna. Svåra övergrepp
            mot mänskliga rättigheter sker dagligen från båda sidor.
          </note>
          <note>
            FN:s säkerhetsråd har fördömt Unitas vägran att fullt ut respektera
            fredsavtalet och säkerhetsrådets tidigare resolutioner. I september
            förra året införde rådet vapen- och oljesanktioner mot Unita.
          </note>
          <note>
            Mandatet för FN:s fredsbevarande insats har förlängts.
          </note>
          <note>
            Detta är endast några exempel på de allvarliga konflikter som
            drabbar tiotusentals miljoner människor i Afrika och som är viktiga
            att komma ihåg när massmedia ensidigt rapporterar från mer närliggande
            konfliktområden i Europa.
          </note>
          <note>
            Herr talman! FN har genom det nya politiska läget i världen nu
            en möjlighet att ingripa mot hot mot internationell fred och säkerhet
            runt om i världen.
          </note>
          <note>
            FN kan nu också ingripa i interna kriser vid massiva övergrepp
            mot de mänskliga rättigheterna.
          </note>
          <note>
            Dagens situation visar också att FN är inblandat i en rad länder
            som övervakare och medlare vid pågående fredsprocesser och demokratiseringssträvanden
            i forna diktaturer runt om i världen. Samtidigt ställs allt fler
            krav på organisationen från nationer och olika folkgrupper i världen,
            att FN skall engagera sig för att åtstadkomma hållbara lösningar
            när nya hot och konflikter uppstår.
          </note>
          <note>
            För att så skall ske behöver FN reformeras. I dag finns inte
            den kraft och auktoritet som världen behöver. Sverige och de övriga
            nordiska länderna har därför, som utrikesministern nyss poängterade,
            tagit fram förslag som skall bidra till att stärka FN:s roll som
            konfliktlösare och fredsbevarare. Men även förslag som bidrar
            till prioriteringar av verksamheten, hårdare kontroll av sekretariatet
            och förbättrad budgetdisciplin har lagts fram. En nordisk resolution
            om reformer på det fredsbevarande området antogs också under höstens
            generalförsamling.
          </note>
          <note>
            För att FN skall kunna möta den nya tidens uppgifter krävs ett
            större helhetsgrepp på reformverksamheten. Medlemsländerna måste
            på allvar diskutera hur organisationen skall användas i framtiden.
            Detta betyder att även de stora länderna, säkerhetsrådets permanenta
            medlemmar, aktivt och på allvar engagerar sig.
          </note>
          <note>
            Först då kan FN bli vad alla hoppades på när organisationen grundades:
            en garanti för fred, demokrati och respekt för mänskliga rättigheter.
          </note>
          <note type="speaker">
            Anf. 46 EVA ZETTERBERG (v) replik:
          </note>
          <note>
            Herr talman! Inger Koch talade inkännande om situationen i Angola
            och de lidanden som befolkningen där har utsatts för på grund
            av kriget.
          </note>
          <note>
            Då vill jag fråga: Är Inger Koch och moderaterna här i riksdagen
            villiga att försöka ändra regeringens förslag att dra ned biståndspengarna
            till Angola?
          </note>
          <note type="speaker">
            Anf. 47 INGER KOCH (m) replik:
          </note>
          <note>
            Herr talman! Vi kommer vid ett senare tillfälle att diskutera
            hur biståndet skall fördelas i världen.
          </note>
          <note>
            Men jag kan redan nu säga till Eva Zetterberg att de pengar som
            är avsedda för utvecklingsinsatser i
          </note>
          <note>
            Angola -- det är de som enligt förslaget skall dras ned -- inte
            kan användas i dag. Vad som för tillfället behövs är massiva insatser
            för att avhjälpa nöden.
          </note>
          <note>
            Vi måste just nu förhindra att människor svälter ihjäl på grund
            av kriget. När fred och försoning har återställts i landet kan
            vi återigen gå in med program som hjälper till att föra landet
            framåt.
          </note>
          <note type="speaker">
            Anf. 48 EVA ZETTERBERG (v) replik:
          </note>
          <note>
            Herr talman! Tolkar jag Inger Koch rätt när jag uppfattar hennes
            anförande så, att moderaterna har de här pengarna reserverade
            för att när ett fredsavtal föreligger så snart som möjligt ta
            dem i anspråk för att genomföra en återuppbyggnadsplan och även
            eventuella förslag från den
          </note>
          <note>
            Unicefdelegation som jag nämnde?
          </note>
          <note type="speaker">
            Anf. 49 INGER KOCH (m) replik:
          </note>
          <note>
            Herr talman! Den budget vi nu fattar beslut om hänför sig till
            det närmaste året. Jag hoppas naturligtvis att ett fredsavtal
            -- eller åtminstone en början till en överenskommelse om fred
            -- skall kunna träffas i och med de samtal som man ändå för, men
            riktigt så optimistisk att jag tror att detta kan ske under året
            är jag inte. Men självklart kommer Sverige att bidra till att
            det kan komma till stånd en utveckling mot demokrati, mot marknadsmässiga
            lösningar och även mot att skolväsen och liknande återigen kan
            börja fungera.
          </note>
          <note>
            Anf. 50 KARL-GÖRAN BIÖRSMARK
          </note>
          <note>
            (fp):
          </note>
          <note>
            Herr talman! ''Nio brandbomber detonerade tidigt på söndagen
            i butiker, på pubar och restauranger i
          </note>
          <note>
            Belfast på Nordirland.''
          </note>
          <note>
            ''I lördags morse genomfördes sex liknande attentat mot butiker
            i London.''
          </note>
          <note>
            ''Tre beväpnade afghaner höll ännu sent på söndagen 16 pakistanska
            skolbarn som gisslan i
          </note>
          <note>
            Pakistans huvudstad Islamabad.''
          </note>
          <note>
            ''Röda khmererna hävdade på söndagen att de dödat 127 kambodjanska
            regeringssoldater, däribland 18 officerare, under två dagars strider
            nära Anlong Veng.''
          </note>
          <note>
            ''Samtidigt som ekonomin går på högvarv hårdnar det politiska
            förtrycket i Kina. Det hävdar människorättsorganisationen Asia
            Watch, som redogör för över 1 200 exempel på politisk och religiös
            förföljelse. Den 664-sidiga rapporten visar tydligt att det politiska
            förtrycket inte minskar utan ökar.''
          </note>
          <note>
            ''Beväpnade gäng angrep vallokaler i minst tre byar då det första
            flerpartivalet på söndagen hölls i den västafrikanska republiken
            Togo. -- -- -- Radion i huvudstaden Lomé sade att minst sex vallokaler
            hade vandaliserats så svårt att de inte kunde användas.''
          </note>
          <note>
            ''Tuzla, Bosniens näst största stad, utsattes på söndagsförmiddagen
            för en serbisk granatattack.
          </note>
          <note>
            Sammanlagt fem granater slog ner i Tuzlas centrum.''
          </note>
          <note>
            Detta är citat, hämtade från en enda sida ur en svensk dagstidnings
            måndagsexemplar den här veckan.
          </note>
          <note>
            Våld och brott mot mänskliga rättigheter präglar många -- alltför
            många -- av våra medmänniskors vardag över hela vår värld. Jag
            har här nämnt några exempel från en ond värld. Tyvärr kan listan
            göras mycket lång. Tidningen kunde denna måndag till frukostkaffet
            ha gett oss exempel på hur demokratiska människorättsorganisationer
            förföljs på Cuba, hur civilbefolkningen år ut och år in mördas
            i Angola, hur Mujahedinrörelsen kämpar för ett demokratiskt Iran.
            Den kunde också ha berättat om Polisarios kamp för ett fritt Västsahara,
            etc.
          </note>
          <note>
            Är då allt på vår jord våld, elände och mörker? Nej, förvisso
            inte! Det finns ljus och hopp, just därför att människor är beredda
            att offra tid, kraft, ja sin personliga frihet och säkerhet, t.o.m.
            sitt liv, för att bekämpa våldet, förtrycket och brotten mot mänskliga
            rättigheter och för att hävda människans rätt att leva ett mänskligt
            liv i frihet.
          </note>
          <note>
            Nelson Mandela är en i raden av alla de tusen och åter tusen
            frihetskämpar som offrar och har offrat sin frihet just för att
            bekämpa det våld och det förtryck som medmänniskor tvingas leva
            under.
          </note>
          <note>
            Mandelas och ANC:s långa kamp mot det sydafrikanska apartheidsystemet
            och för ett demokratiskt Sydafrika är på väg att lyckas. Val är
            planerade att genomföras i slutet av april.
          </note>
          <note>
            Många misströstade om att Nelson Mandela någonsin skulle få delta
            i ett fritt och demokratiskt val. På grund av militärens obevekliga
            jakt på meningsmotståndare, alla dessa politiska fångar och människor
            i landsflykt vågade få tro att förändringens tid stod för dörren.
            Men Sydafrikas folk gav aldrig upp. I dag sitter f.d. torterare
            vid samma bord som f.d. tortyroffer för att diskutera en gemensam
            framtid.
          </note>
          <note>
            Det finns all anledning för Sydafrika att känna glädje. Men mycket
            arbete återstår att uträtta och genomföra för att valen i Sydafrika
            skall bli fria och rättvisa.
          </note>
          <note>
            Vid fem riksdagsledamöters besök i Sydafrika för två veckor sedan
            -- jag var en av dem --- möttes vi av ett oroande budskap från
            företrädare för ANC, nämligen: Tiden är emot oss för närvarande.
            Och jag förstår våra afrikanska vänners bekymmer.
          </note>
          <note>
            Mycket tålmodigt arbete måste uträttas under de två månader som
            återstår fram till valet. 9 000
          </note>
          <note>
            vallokaler skall upprättas. Identitetshandlingar skall distribueras
            till miljoner väljare, till analfabeter långt ute på landsbygden.
            Man skall bedriva utbildning om hur val går till för alla dem
            som aldrig förut deltagit i ett val. Man skall fastställa om man
            skall ha en eller två valsedlar. Det är ännu inte klart -- två
            månader före valet. In i det sista förs fortsatta förhandlingar
            med Mangosuthu
          </note>
          <note>
            Buthelezis trilskande Inkathaparti, och man har förlängt tiden
            ytterligare för att få med partiet på valvagnen, men det ser ut
            att misslyckas.
          </note>
          <note>
            Allt detta och mycket mer måste finna sin lösning före den 27
            april, om fria och rättvisa val skall kunna genomföras. Och allt
            detta arbete måste uträttas under ständigt hot om våld.
          </note>
          <note>
            Våldet i Sydafrika är omfattande. Varannan dag de senaste två
            månaderna har ett större sprängattentat utförts mot elkraftsanläggningar,
            järnvägar, kommunkontor, ANC-kontor, etc. -- allt för att störa
            och förhindra utvecklingen mot ett demokratiskt Sydafrika.
          </note>
          <note>
            I en TV-intervju häromveckan med ledaren för
          </note>
          <note>
            Afrikaner--Werstandbeweging Eugene Terre
          </note>
          <note>
            Blanche fick vi erfara det hat och den oförsonlighet den vita
            extremhögern i Sydafrika besitter.
          </note>
          <note>
            På ett kusligt sätt fick jag åter bekräftat det oförsonliga hat
            som jag för 30 år sedan fick erfara vid konfrontationen med vita
            farmare och affärsmän i södra Afrika. De kom från befriade länder
            norrut -- Kenya, Tanzania, Zambia -- och hade flyttat söderut
            till Sydafrika via Rhodesia-
          </note>
          <note>
            Zimbabwe. Deras inställning var helt kallt: Vi tar inte kampen
            i Zambia, Rhodesia-Zimbabwe. Vi tar kampen i Sydafrika -- sedan
            återstår bara havet.
          </note>
          <note>
            Nu gäller det att stödja Sydafrika på upploppet mot demokratins
            förverkligande i landet. I ett öppet brev till det svenska folket
            skriver Nelson Mandela bl.a. följande:
          </note>
          <note>
            ''Det finns så mycket att uträtta; de flesta av oss har aldrig
            deltagit i något val tidigare och många har förnekats rätten att
            lära sig läsa och skriva. Vi måste försäkra oss om att människor
            från avlägsna landsbygdsområden kan gå till vallokalen och att
            valarbetarna får de nödvändiga valattiraljerna. Vi måste också
            bekämpa de våldskrafter som försöker hindra den demokratiska processen''.
          </note>
          <note>
            Låt oss nu gå hela vägen tillsammans med
          </note>
          <note>
            Sydafrikas kämpande demokrater, och låt oss komma ihåg att demokratin
            inte är säkrad enbart genom att val har genomförts! Det kommer
            en dag efter valdagen. Då måste vi vara med och bistå, förstärka
            och befästa ett demokratiskt Sydafrika.
          </note>
          <note type="speaker">
            Anf. 51 INGBRITT IRHAMMAR (c):
          </note>
          <note>
            Herr talman! De flesta TV-inslag och massmedierapporter som vi
            får från konfliktområden kommer just nu från det forna
          </note>
          <note>
            Jugoslavien. Olika vittnesmål når oss om massvåldtäkter mot kvinnor
            och övergrepp mot barn. Häromdagen läste jag bosniska vittnesmål
            från serbiska koncentrationsläger. De berörde mig mycket illa.
            Fäder tvingades under pistolhot att våldta sina egna barn. Föräldrar
            tvingades se på när deras barn stympades för att sedan städa upp
            blod och benstumpar. Man ställer sig frågan hur ett krig kan förändra
            till synes beskedliga och tidigare goda grannar till obeskrivligt
            grymma bödlar.
          </note>
          <note>
            Därför är det viktigt att alla insatser nu sätts in för att ställa
            dessa bödlar, våldtäktsmän och misshandlare inför den krigstribunal
            som har inrättats i Haag och att de som har gjort sig skyldiga
            till krigsförbrytelser döms. Samtidigt är det viktigt att man
            hjälper de människor som flyr från dessa grymheter och ger dem
            en fristad.
          </note>
          <note>
            Kriget i det forna Jugoslavien påminner oss om att det finns
            konflikter i vårt närområde och inte bara i fjärran utvecklingsländer.
            Det är av största vikt att vi från svensk sida agerar så, att
            vi hjälper till att förhindra att andra interna konflikter utvecklas
            till nya allvarliga inbördeskrig. Det finns risk för detta i vår
            närhet. Jag tänker då på Turkiet.
          </note>
          <note>
            Från olika rapporter framträder en bild av ett land på väg in
            i ett krigsliknande tillstånd. Turkiet anses höra hemma bland
            de europeiska demokratierna.
          </note>
          <note>
            Ändå är det ett land som står på tröskeln till ett omfattande
            inbördeskrig, ett land där respekten för mänskliga rättigheter
            minskar och det militära våldet ökar. FN:s kommitté mot tortyr
            publicerade en rapport i november i fjol. Där framgår det att
            tortyren är utbredd och systematisk. Många fall av utomrättsliga
            avrättningar och försvinnanden har samtidigt rapporterats.
          </note>
          <note>
            Vi känner till att det sedan 1979 råder militärt undantagstillstånd
            i Kurdistan. Så sent som i april
          </note>
          <note>
            1993 utfärdades antiterrorlagen. Den utvidgades dessutom i augusti
            av premiärminister Ciller utan parlamentariskt beslut. Nu är strejker,
            möten, demonstrationer och i stort sett alla former av demokratiska
            reaktioner, yttranden och aktioner förbjudna. Turkiet anses ändå
            höra hemma bland de europeiska demokratierna.
          </note>
          <note>
            Handel kan nu förbjudas, byar tvångsdeporteras och människor
            arresteras i långa tider utan rättegång. Säkerhetsstyrkor och
            poliser skyddas från att bli anmälda om de anklagas för våldtäkt,
            utövning av tortyr och mord. Rätten att bestämma över liv har
            överlämnats till militärens och polisens godtycke. Men Turkiet
            anses höra hemma bland de europeiska demokratierna.
          </note>
          <note>
            Läget har ytterligare förvärrats inför de kommande kommunalvalen,
            som skall hållas den 27 mars.
          </note>
          <note>
            Särskilda säkerhetsoperationer genomförs nu, och en offensiv
            propagande sker både innanför och utanför landets gränser.
          </note>
          <note>
            De militära aktionerna inkluderar säkerhetsattacker mot civilbefolkningen.
            Särskilt utsatta är de som vägrar delta i det s.k.
          </note>
          <note>
            byvaktssystemet. Av byvakterna kräver den turkiska staten att
            de skall bekämpa PKK i området. Att vara byvakt innebär samtidigt
            att man utsätter sig för angrepp från PKK. Om de vägrar att ställa
            upp riskerar de att attackeras av turkiska säkerhetstrupper. Det
            är verkligen en ond cirkel.
          </note>
          <note>
            De första truppförstärkningarna av säkerhetsstyrkor sändes till
            sydöstra Turkiet i början av januari. De är tungt beväpnade, tränade
            för närstrider med gerillan, oftast maskerade och specialtränade
            för byoperationer. De flesta är anklagade för att ha varit inblandade
            i brott mot mänskliga rättigheter.
          </note>
          <note>
            Det har redan utförts en mängd räder mot byar. De utförs i stort
            sett på samma sätt. Byinvånarna blir sammanförda i byn och utsätts
            för hot och förolämpningar. Styrkorna letar igenom husen.
          </note>
          <note>
            Egendom förstörs. Det tycks nu närmast har blivit rutin att man
            efteråt sätter eld på husen och också på fälten och husdjuren.
            Den turkiska staten pressar således kurderna att flytta från de
            mindre byarna. In- och utfarterna till byarna mineras, och militären
            upprättar livsmedelsblockader. Sedan
          </note>
          <note>
            1985 har mellan 800 och 1 000 kurdiska byar förstörts.
          </note>
          <note>
            Möjligheterna för pressen att rapportera om säkerhetsstyrkornas
            attacker har också försvårats.
          </note>
          <note>
            Journalister får utstå förföljelse, häktning och tortyr. Tidningar
            beslagtas. Tidningen Özgur
          </note>
          <note>
            Gundem, som är en av de tidningar som ihärdigt fortsätter att
            rapportera om säkerhetsstyrkornas räder och agerande, har drabbats
            oerhört hårt.
          </note>
          <note>
            Under den tid som tidningen har getts ut, vilket är litet mer
            än ett och ett halvt år, har sex journalister dödats. En kvinnlig
            journalist har försvunnit. Tolv tidningsdistributörer har mördats.
          </note>
          <note>
            Säkerhetsstyrkorna misstänkas ligga bakom alla dessa fall.
          </note>
          <note>
            Försvarsadvokater och mänskliga-rättighetsaktivister förhindras
            att arbeta. Många häktas i månader och utästts för förhör och
            tortyr. Andra dödas eller bara försvinner. Den turkiska statens
            syfte tycks vara att försöka förhindra att rapporter om säkerhetsstyrkornas
            övergrepp och försök att skrämma befolkningen i sydöstra Turkiet
            når omvärlden.
          </note>
          <note>
            Därför är det oerhört viktigt att man runt om i världen, från
            olika länder och parlament, besöker
          </note>
          <note>
            Turkiet, särskilt i samband med valen. EU-
          </note>
          <note>
            parlamentet ville sända dit kontrollanter, men det turkiska parlamentet
            uttryckte besvikelse över detta beslut. Det visar att man från
            de turkiska myndigheternas sida verkligen är orolig för att visa
            upp sin situation.
          </note>
          <note>
            Vi måste informera oss om hur läget är. Vi måste sprida information
            om situationen. Vi måste utöva påtryckningar på Turkiet. Vi måste
            se till att
          </note>
          <note>
            Turkiet respekterar de mänskliga rättigheterna. Ett sätt är att
            Sverige begär en granskning av
          </note>
          <note>
            Europarådets ministerkommitté över hur avtalet om de mänskliga
            rättigheterna mellan Europarådet och Turkiet följs. Jag undrar
            om statsrådet
          </note>
          <note>
            Svensson skulle kunna tänka sig att agera i denna riktning för
            att utöva påtryckningar på Turkiet.
          </note>
          <note>
            Sverige bör också verka för att den högkommissionär för mänskliga
            rättigheter som generalförsamlingen har beslutat om också ges
            i uppdrag att granska kränkningarna i detta område.
          </note>
          <note>
            Jag ser alltså en uppenbar risk för att detta inbördeskrig i
            Turkiet kan sprida sig som en allomfattande krissituation som
            kan nå långt utanför landets gränser.
          </note>
          <note>
            Herr talman! Förutom att turkarna förtrycker sin egen befolkning
            har de dessutom nyligen börjat utvisa iranska och irakiska flyktingar,
            trots att de står under UNHCR:s beskydd. Man överlämnar dem till
            gränsvakterna. Vi vet att det där väntar tortyr och även dödsstraff
            för dessa flyktingar när de kommer tillbaka. Att situationen är
            illa i Iran har vi fått många vittnesmål om, och jag har nyligen
            fått rapporter om att den på sistone har förvärrats.
          </note>
          <note>
            Vi har väl alla fått information om att de kristna nu ytterligare
            förföljs i Iran. Kristna präster har mördats.
          </note>
          <note>
            Tusentals politiska fångar sitter i fängelse, en del ända sedan
            år 1979 då den iranska republiken grundades. Här förekommer tortyr,
            skenavrättningar och andra övergrepp. Offentliga avrättningar
            har blivit ett ökat inslag i Iran.
          </note>
          <note>
            Dessutom sker avrättningarna efter i stort sett summariska rättegångar.
            Iranska motståndsmän dödas långt utanför Irans gränser.
          </note>
          <note>
            Det är oerhört viktigt att vi fortsätter att uppmärksamma dessa
            händelser i alla internationella sammanhang och också tar upp
            dem i direkta samtal med den iranska regimen.
          </note>
          <note>
            De iranska kvinnorna är mycket hårt utsatta för förtryck. De
            betraktas i stort sett som andra klassens medborgare. Total kontroll
            råder över kvinnorna. Iran är ett könsdiskriminerande och könssegregerat
            samhälle. Kvinnor träffar i stort sett bara kvinnor. Kvinnliga
            läkare behandlar kvinnliga patienter. Kvinnliga lärare undervisar
            kvinnliga elever. Kvinnor kontrollerar kvinnliga arbetsplatser.
            Kvinnor kontroller kvinnor på gatorna. Kontrollen har hårdnat.
            Allt går ut på att kvinnan inte skall synas. Hon skall inte kunna
            visa upp sig för någon. Om hon visar några hårstrån eller har
            målat läpparna hotar arrestering, misshandel, offentlig piskning
            och avskedande från tjänsten. Allt detta sker alltså år 1994 i
            Iran. Det är en situation som mera liknar medeltiden och den tidens
            häxprocesser.
          </note>
          <note type="speaker">
            Anf. 52 Statsrådet ALF SVENSSON (kds):
          </note>
          <note>
            Herr talman! Jag är mycket glad över den uppmärksamhet som frågan
            om mänskliga fri- och rättigheter får här i dag i den utrikespolitiska
            debatten. Vi är säkert alla överens om att den här typen av frågor
            och opinionsbildning inte kan få nog tid och nog uppmärksamhet.
            Som vi alla vet handlar det om en ständigt pågående process --
            en kamp mot kränkningar av människovärdet, av individens integritet
            och av varje människas rättigheter och frihet. Genom hela historien
            -- i kultur efter kultur på kontinent efter kontinent --
          </note>
          <note>
            kan vi se eller skaffa oss information om hur förakt för svaghet,
            för oliktänkande och för människor av annan ras, annat kön, annan
            religion, annan politisk ideologi etc. fått göra sig gällande.
          </note>
          <note>
            Just nu premiärvisas filmen Schindler's List här i
          </note>
          <note>
            Sverige, vilket jag tror att alla har observerat. Jag hoppas
            att många, många svenskar kommer att se den filmen. Den visar
            ett skede i vår europeiska historia som vi gärna vill glömma men
            inte får glömma. Historielösheten gör det lättare för vanvettet,
            den mörkaste ondskan, att jäsa igen.
          </note>
          <note>
            Man skulle så ofta vilja förbjuda och åter förbjuda.
          </note>
          <note>
            Det känns också ofta som om man skulle vilja vända ryggen åt
            alla dessa brott mot mänskliga frioch rättigheter, vilket kanske
            skulle vara hälsosammast rent mentalt. Dessa brott är i regel
            oerhört grymma. Jag är övertygad om att vårt ansvar är att med
            öppen blick ihärdigt och outtröttligt informera, argumentera,
            bilda opinion och sätta oss i sinnet att på alla tänkbara sätt
            försöka främja respekten för de internationella människorättskonventionerna.
          </note>
          <note>
            Vi vet alla att den kommunistiska kollapsen och det kalla krigets
            slut har lett till att konflikter som tidigare tryckts ned med
            blytunga diktatoriska knutna nävar nu lätt blossar upp. Jag tror
            att det är utomordentligt viktigt att vi i det idémässiga vakuum
            som kan märkas fylls av större respekt för mänskliga fri- och
            rättigheter. Efter de bipolära decennierna behövs en makt eller
            korrigering i riktning mot att ställa upp mot den extremism som
            populistiskt lätt hugger tag i en del grupper. Jag skulle vilja
            se respekten för mänskliga fri- och rättigheter som just det korrigeringsverktyget.
          </note>
          <note>
            Av en medarbetare har jag informerat mig om det som har sagts.
            Jag ber om ursäkt, herr talman, för att jag inte har varit här
            under hela den tid som dessa frågor har debatterats. Det beror
            på att jag faktiskt trodde att den här debatten skulle äga rum
            i samband med den biståndspolitiska debatten som kommer att hållas
            i slutet av april. Jag är naturligtvis mycket glad över att ämnet
            också har kommit upp i dag. Jag tror dock att vi får tillfälle
            att återkomma i den nämnda debatten. Som jag sade tål dessa frågor
            verkligen att vara med i de flesta debatter och resonemang som
            vi för när vi berör både våra egna och de internationella relationerna.
          </note>
          <note>
            Karl-Erik Svartberg har talat om fattigdomen som naturligtvis
            är ett hinder för mänskliga fri- och rättigheter. Vi är helt överens
            om det. Därför är människorättsfrågorna kopplade till biståndsfrågorna.
            Det är förstås inget annat än ett hån för många människor om vi
            skall stå här med stolta paroller från internationella konventioner
            samtidigt som vi inte bryr oss om deras eländiga fattigdom, vilken
            gör det omöjligt för dem att tänka en enda tanke om konventionstexter.
            Det här hänger ihop. Jag tror också att det är mycket viktigt,
            vilket har sagts här, att barnen och kvinnorna ställs i centrum.
            Det kanske vi gör i för liten utsträckning, låt mig ärligt säga
            det. Under min tid, låt vara kort, som minister för bistånds-
            och människorättsfrågor har det blivit allt mer påtagligt för
            mig att det i synnerhet är barnen och kvinnorna som kommer i kläm
            där fattigdomen härskar och där människorättskonventionerna kränks.
          </note>
          <note>
            Sydafrika har omnämnts av flera talare. Jag kan försäkra att
            Sydafrika ingalunda kommer att lämnas därhän. Låt oss i dag glädjas
            över det som håller på att ske. Ni som har suttit i denna kammare
            i många år kan särskilt glädja er över de beslut som har fattats
            när det gäller att stödja kampen mot apartheid. Det är ingen tvekan
            om att Sverige har spelat en mycket väsentlig roll i detta sammanhang
            för att rucka på den vedervärdiga bastionen så att den nu håller
            på att rämna.
          </note>
          <note>
            Herr talman! Jag vill också tacka Karl-Erik
          </note>
          <note>
            Svartberg för många trevliga meningsutbyten och önska honom all
            lycka framöver i den mycket betydelsefulla organisationen Caritas,
            som vi har de bästa relationer till.
          </note>
          <note>
            Leif Bergdahl nämnde Tibet. Han hade också det landet uppe i
            en fråga till mig nyligen. Det gör mig litet förvånad. När nydemokraterna
            skall börja tala om bistånd tar de upp ett land, ett område eller
            en region som det är särskilt svårt att bedriva bistånd i eller
            att ha relationer till. Däremot skall vi naturligtvis göra vårt
            yttersta för att hjälpa tibetanerna. Beskrivningen av deras situation
            är säkert korrekt. Jag har sagt tidigare och kan upprepa det att
            vi gör en del för exiltibetanerna. Vi vill gärna göra mer om vi
            kan. Vi kan dock inte bortse ifrån att våra svårigheter att engagera
            oss inne i Tibet är mer än omfattande.
          </note>
          <note>
            Biståndet till Angola har nämnts. Det är väl ändå allom bekant
            att skälet till att vi drog ner summan som presenterades i budgeten
            så mycket inte var något annat än att situationen är som den är
            i
          </note>
          <note>
            Angola. Beredskapen att rycka in med mera stöd och hjälpa till
            när uppbyggnadsprocessen är möjlig finns förvisso.
          </note>
          <note>
            I debatten har man också talat om minor. Någon har tydligen frågat
            vad regeringen tycker om dem.
          </note>
          <note>
            Vi tycker naturligtvis förfärligt illa om dem.
          </note>
          <note>
            Det är kanske bekant att vi arrangerade ett seminarium om minverksamheten
            för två tre veckor sedan. Vi sammanförde de som har med den typen
            av ärenden att göra, dvs. från
          </note>
          <note>
            Försvarsdepartementet, Handelsdepartementet och folk från U-avdelningen.
            Det råder inget tvivel om att vi måste fortsätta att vara aktiva
            och mycket resoluta. Vi vet att antalet minor som utgör ett kontinuerligt
            hot mot människors liv och hälsa är enormt.
          </note>
          <note>
            Inger Koch nämnde FN. Norden har utfört utomordentligt mycket
            -- jag vågar säga firat triumfer. Jag säger utan omsvep att jag
            trodde att i fråga om det multilaterala biståndet fungerade relationerna
            som de skulle -- enkelt uttryckt. Men jag har lärt mig att det
            multilaterala biståndet är alldeles för byråkratiskt och administrativt
            tungt.
          </note>
          <note>
            Därför har vi slitit med det nordiska FN-projektet.
          </note>
          <note>
            Det har manglats, stötts och blötts i alla tänkbara sammanhang.
            Jag behöver inte, herr talman, ta åt mig någon ära av detta. Jag
            skickar helt och hållet över berömmet till mina medarbetare. De
            är värda beröm för den insats de har åstadkommit där vi är på
            väg -- långt ifrån färdiga -- in i en situation där
          </note>
          <note>
            FN:s myndigheter och organ är, enligt vårt sätt att se, mer i
            en kondition där besluten inte behöver dras i långbänk, manglas
            vecka ut och vecka in i en alldeles för stor beslutande församling.
          </note>
          <note>
            Herr talman! Det finns naturligtvis mycket mer att ta upp. Jag
            kan inte annat än att instämma i de påståenden som har fällts
            här angående olika länder och områden.
          </note>
          <note>
            Ingbritt Irhammar tog upp frågan om Turkiet. Jag kan försäkra
            att det är ett land som ofta är på tapeten. Bara för några dagar
            sedan hade jag ett långt samtal med Turkiets ambassadör. Det finns
            mycket övrigt att önska. Samtidigt får vi ''skicka med'' -- som
            det brukar heta -- att Turkiet har väldiga interna problem att
            slåss med. Det är extremism och terrorverksamhet. Detta är inte
            ett försvar för att landet bryter mot mänskliga fri- och rättigheter.
            Men landet befinner sig inte i en sansad och anständig intern
            situation när terrorverksamhet poppar upp runt om i landet.
          </note>
          <note>
            Herr talman! Det är viktigt att vi ständigt är på vår vakt, bildar
            opinion, ligger i och alltid har MR-
          </note>
          <note>
            frågorna hyperaktuella. Detta är inte för att vi tror att vi
            kommer att nå ända fram, utan våra insatser hör hemma i den verksamheten.
          </note>
          <note type="speaker">
            Anf. 53 EVA ZETTERBERG (v) replik:
          </note>
          <note>
            Herr talman! Alf Svensson talar med värme om mänskliga rättigheter.
            Men det är för mig litet hycklande när han tar som exempel länder
            som
          </note>
          <note>
            Kina. Vi har från många partier kritiserat just bristen på rätten
            att uttrycka mänskliga och politiska rättigheter på ett demokratiskt
            sätt.
          </note>
          <note>
            Sverige har som biståndsland gått in med u-krediter och på andra
            sätt gett ett indirekt starkt stöd till
          </note>
          <note>
            Kina, likaså till Indonesien m.fl. länder där man klart bryter
            mot de mänskliga rättigheterna. Jag tycker inte att det vackra
            talet om mänskliga rättigheter stämmer överens i praktiken.
          </note>
          <note>
            Jag vill ställa en fråga om biståndet. Regeringen har dragit
            ned biståndet till både Angola och Sydafrika, men med olika motiveringar.
            Vore det inte bättre att ha kvar det fulla ekonomiska stödet till
            Angola, väl medveten om att det inte går att utföra alla projekt
            just i dagens läge förrän kriget är över. Men ha pengarna i beredskap
            så att så fort en freds- och återuppbyggnadsplan finns de kan
            sättas i verket!
          </note>
          <note>
            Varför inte göra så, Alf Svensson?
          </note>
          <note>
            Regeringen har minskat bidragen till Sydafrika för att efter
            ett demokratiskt val kunna bygga upp demokratiska institutioner,
            utveckla landets sjukvård och skolor för alla osv. Jag har svårt
            att förstå det.
          </note>
          <note>
            Herr talman! Vidare har vi frågan om barn och kvinnor. Alf Svensson
            nämnde klädsamt att det inte har satsats tillräckligt mycket på
            dem. Det är bra att den insikten finns. Det satsas alltför litet.
            De 15
          </note>
          <note>
            miljoner kronor som går till gatubarnen i
          </note>
          <note>
            Sydamerika är en mycket liten droppe i havet. Det handlar ju
            om ungefär 200 miljoner barn i hela världen som är gatubarn eller
            som finns i barnarbete osv. Regeringen måste ha ett helt annat
            grepp i frågan.
          </note>
          <note type="speaker">
            Anf. 54 Statsrådet ALF SVENSSON (kds):
          </note>
          <note>
            Herr talman! Jag vill inte vara bister mot Eva
          </note>
          <note>
            Zetterberg. Men jag tycker ibland att det är onödigt att dra
            till med ord och uttryck som ''hycklande''.
          </note>
          <note>
            Vänsterpartiet har ju ett förflutet just i fråga om mänskliga
            fri- och rättigheter. Det är väl inte en helt främmande ideologi
            som detta erbarmeliga Kina står för för Eva Zetterbergs vidkommande?
          </note>
          <note>
            Jag har icke vid något tillfälle försvarat situationen när det
            gäller mänskliga fri- och rättigheter i Kina.
          </note>
          <note>
            Jag kan för övrigt berätta att jag kom till kammaren direkt från
            ett samtal med just den kinesiske ambassadören i Sverige. Jag
            har den övertygelsen att det är klokare att ha ett fönster öppet
            till Kina och föra resonemang och försöka påverka. Det är för
            övrigt vad de kinesiska dissidenterna jämt och ständigt säger:
            ''Lämna oss inte. Vänd oss inte ryggen. Ha kontakt med oss.''
          </note>
          <note>
            Sedan kan man naturligtvis alltid resonera om det kloka i att
            sätta av en stor summa för bistånd till
          </note>
          <note>
            Angola, väl medveten om att denna summa inte kommer att kunna
            brukas. Jag är säker på att det då skulle finnas någon i kammaren
            som skulle fråga mig, om vi verkligen är så okunniga om Angola
            så att vi tror att vi kan använda denna summa till bistånd som
            där ser ut just nu. Men det tillhör politikens villkor att hur
            man än vänder sig har man en viss kroppsdel bakåt.
          </note>
          <note type="speaker">
            Anf. 55 EVA ZETTERBERG (v) replik:
          </note>
          <note>
            Herr talman! Jag vet inte vad mitt parti har haft för speciella
            relationer till Kina. Jag är okunnig på den punkten. Alf Svensson
            är tydligen mer insatt i den frågan än vad jag är. Mitt parti
            har under flera år kritiserat just bristen på demokrati i Kina.
          </note>
          <note>
            Jag menar att även om Alf Svensson personligen inte varit inblandad
            i att ge biståndspengar till Kina, att det förhållandet att landet
            får svenska u-krediter gör att Sveriges regering spelar en viktig
            roll på det området.
          </note>
          <note>
            Jag vill också ytterligare kommentera frågan om barn. Sverige
            har undertecknat barnkonventionen.
          </note>
          <note>
            Jag menar att konventionen förpliktar. Den förpliktar inte bara
            här i Sverige utan även i högsta grad hur ett bistånd måste utformas
            just för att nå fler barn än biståndspengar i dag når för att
            erbjuda en värdig tillvaro.
          </note>
          <note>
            Jag ställde en fråga tidigare som Alf Svensson kanske inte hörde.
            Representanter för Unicef, med
          </note>
          <note>
            Lisbet Palme i spetsen, besöker för närvarande
          </note>
          <note>
            Angola. De kommer säkert att komma fram till rekommendationer
            för ytterligare insatser. Är Alf
          </note>
          <note>
            Svensson villig att om det kommer propåer från
          </note>
          <note>
            Unicef om ytterligare insatser i dag att acceptera dem och gå
            in med ett massivt stöd så fort möjligheterna bjuds?
          </note>
          <note>
            Jag har ett par frågor vad gäller barn och barnarbete. Det finns
            över 200 miljoner gatubarn eller barnarbetare. Vad vill man konkret
            göra från regeringens sida i biståndssammanhang men också i internationella
            överläggningar? Är man villig att kartlägga situationen med barnarbete
            i världen?
          </note>
          <note type="speaker">
            Anf. 56 Statsrådet ALF SVENSSON (kds):
          </note>
          <note>
            Herr talman! Det är alldeles självklart att vi skall ta till
            oss vad Unicefkommittén säger efter besöket i Angola, givetvis.
            Det finns från min sida en stark vilja att avsätta påtagliga och
            rejäla resurser för att avhjälpa och i någon mån sopa undan den
            nöd som alldeles uppenbart drabbar inte minst barnen i
          </note>
          <note>
            Angola.
          </note>
          <note>
            Sedan tror jag att Eva Zetterberg och jag är helt överens om
            att biståndet i sin helhet skall vara inriktat så att barnen blir
            hjälpta. Även om man här kan nämna en viss summa, ett visst antal
            miljoner, som explicit är riktade till insatser för gatubarnen,
            är vi säkert överens om att många andra konton också inrymmer
            insatser som är ägnade att göra tillvaron drägligare för kvinnor
            och barn.
          </note>
          <note>
            Jag kan försäkra Eva Zetterberg om att barnarbete, över huvud
            taget kränkande av barns fri- och rättigheter, ständigt är på
            agendan vid varje bilateral eller multilateral överläggning där
            det går att ta med just denna fråga.
          </note>
          <note type="speaker">
            Anf. 57 INGBRITT IRHAMMAR (c)
          </note>
          <note>
            replik:
          </note>
          <note>
            Herr talman! Jag är tacksam för att Alf Svensson i sitt anförande
            kommenterade situationen i Turkiet.
          </note>
          <note>
            Jag menar nog att man skulle kunna vara ännu tydligare än vad
            han var. Då tänker jag på att brotten mot mänskliga rättigheter
            har en sådan utformning och sker i sådan omfattning att det inte
            går att ursäkta detta med att det finns en terrororganisation
            i området. Självklart skall vi fördöma all den terror som PKK
            utövar. Men det får inte vara en ursäkt, vilket också Alf Svensson
            var inne på, för det våld som den turkiska staten utövar som statsterror.
          </note>
          <note>
            Det är oerhört viktigt att vi i alla sammanhang påminner om att
            våld inte löser några konflikter.
          </note>
          <note>
            De måste lösas med fredliga medel och dialog. Vi måste också
            komma ihåg bakgrunden till varför
          </note>
          <note>
            PKK har kunnat växa och få ökat stöd i området.
          </note>
          <note>
            När inte Turkiet under ett antal år har kunnat respektera de
            grundläggande mänskliga rättigheterna och kurdernas behov i området,
            har det alltså bildats en gerillaorganisation, PKK, som har tagit
            till våld. Detta våld skall som sagt fördömas, men det får inte
            tas som en ursäkt för statsterrorn i Turkiet.
          </note>
          <note>
            Jag vill bara påminna om min fråga om Alf
          </note>
          <note>
            Svensson kan tänka sig att Sverige begär av
          </note>
          <note>
            Europas ministerkommitté en granskning av avtalet om de mänskliga
            rättigheterna mellan Europarådet och Turkiet.
          </note>
          <note type="speaker">
            Anf. 58 Statsrådet ALF SVENSSON (kds):
          </note>
          <note>
            Herr talman! Jag är tacksam för att Ingbritt
          </note>
          <note>
            Irhammar sade att jag inte på något sätt vill ursäkta våldet
            i Turkiet. Ingbritt Irhammar sade också att våld inte löser några
            konflikter, utan det är medelst förhandlingar och överläggningar
            som dessa kan lösas. Jag håller naturligtvis i princip med om
            det.
          </note>
          <note>
            Samtidigt kan vi inte -- det har jag sagt förut i mitt anförande
            -- bortse från att den turkiska staten har enorma bekymmer med
            det våld som begås i synnerhet av PKK, den infiltration som PKK
          </note>
          <note>
            använder sig av ute i byar och de provokationer som därmed skapas.
          </note>
          <note>
            Jag är förvisso överens med Ingbritt Irhammar om att detta måste
            påtalas i alla tänkbara forum och sammanhang. Men jag tycker samtidigt
            att man skall tillstå att situationen för turkarna är mycket komplex.
            Jag hoppas självfallet -- och arbetar också för det -- att de
            minoriteter som kommer i kläm och som så att säga drabbas från
            båda håll skall kunna få ett mycket bättre skydd när det gäller
            mänskliga fri- och rättigheter än vad som för närvarande är fallet.
          </note>
          <note type="speaker">
            Anf. 59 LEIF BERGDAHL (nyd) replik:
          </note>
          <note>
            Herr talman! Jag vänder mig till Alf Svensson, som inte var här
            när jag höll mitt huvudanförande. Jag hoppas att Alf Svensson
            läser igenom det i protokollet så att jag inte behöver upprepa
            det.
          </note>
          <note>
            Jag tog upp situationen i Tibet. Den första fråga jag ställde
            till Alf Svensson 1991 här i kammaren gällde
          </note>
          <note>
            Tibet. Alf Svensson kommer säkert väl ihåg det.
          </note>
          <note>
            Jag frågade häromdagen igen vad som har gjorts.
          </note>
          <note>
            Jag hör att Alf Svensson nu är betydligt mer insatt och positivare
            inställd än i början. Det här var inte så där vidare aktuellt
            ämne för honom när han var ny i sitt arbete. Nu tror jag att någonting
            är på gång.
          </note>
          <note>
            Men vad har man gjort rent praktiskt?
          </note>
          <note>
            Alf Svensson nämnde vid en frågestund för några dagar sedan att
            det är svårt att hjälpa tibetaner. Jag säger att det inte är svårt
            att hjälpa dem. Det är egentligen mycket lätt att göra det, men
            man måste hjälpa på ett annat sätt än det vanliga. Man måste göra
            det via olika organisationer som verkar i Tibet.
          </note>
          <note>
            Jag kan nämna några här. Det finns en organisation som heter
            Médecins Sans Frontières, som alla känner till. Den har verksamhet
            i Lhasa. Det finns en organisation som heter Röda korset, som
            vi alla känner till. Dess schweiziska gren arbetar i Lhasa.
          </note>
          <note>
            Man kan exempelvis gå via Individuell
          </note>
          <note>
            Människohjälp, som säkert Alf Svensson känner till, som driver
            skolor i norra Indien för tibetanska barn. Man kan gå via Tibetan
            Office i London. Jag var i kontakt med den organisationen häromdagen.
          </note>
          <note>
            Den har mycket god kännedom om Tibet och är
          </note>
          <note>
            Tibets mer eller mindre officiella representant i
          </note>
          <note>
            London. Det finns alltså en mängd kanaler.
          </note>
          <note>
            Nu vill jag att Alf Svensson lovar att det blir av att man hjälper
            dessa stackars människor. Jag kommer att fortsätta att arbeta
            med frågan den här valperioden ut, och jag hoppas att vi får fortsätta
            detta samarbete ytterligare fyra år. Jag kommer att ta upp frågan
            om Tibet om och om igen tills det händer någonting.
          </note>
          <note type="speaker">
            Anf. 60 Statsrådet ALF SVENSSON (kds):
          </note>
          <note>
            Herr talman! Jag vill understryka att jag är mycket glad över
            att någon av nydemokraterna ivrar för biståndssatsningar. Det
            är inte alltid, herr talman, att det inträffar. Jag hoppas att
            Leif Bergdahl och övriga så småningom kommer att utvidga sitt
            engagemang så att det blir riktigt intensivt -- behov finns också
            utanför Tibet, i andra länder. Då kommer det nog inte att räcka
            med 0,7 % i bistånd, utan det kommer att klättra över 1 %. Jag
            ser fram emot den dagen, herr talman, och jag hoppas att den inte
            är alltför avlägsen.
          </note>
          <note>
            Vi hjälper ju exiltibetaner. Jag kommer dess värre inte ihåg
            summan. I Indien hjälper vi dem. Jag skall naturligtvis informera
            mig bättre till nästa gång vi möts, Leif Bergdahl, så att jag
            kan ange det exakta krontal som hittills har satsats, och inte
            bara i Tibet.
          </note>
          <note>
            Jag tror att det är betydelsefullt med opinionsbildningen. Jag
            hoppas naturligtvis att det här meningsutbytet har bättrat på
            den. Vi tog faktiskt emot -- jag i all enkelhet -- Dalai Lama,
            till irritation för en del i Tibet. Jag nämnde för en kort tid
            sedan här i kammaren att jag tog upp frågan under mitt besök i
            Kina. Jag påtalade situationen för tibetanerna. Men vi skall fortsätta
            -- det är vi överens om. Jag håller med om att vi naturligtvis
            skall göra så mycket vi kan för att hjälpa detta arma folk.
          </note>
          <note type="speaker">
            Anf. 61 LEIF BERGDAHL (nyd) replik:
          </note>
          <note>
            Herr talman! Det var trevligt att höra detta positiva svar. Jag
            kan tala om att jag inte bara är engagerad för tibetaner utan
            också för srilankesiska buddister i Stockholm. Nydemokraterna
            är icke sådana som de framställs i medierna, utan många av oss
            har ett djupt mänskligt engagemang.
          </note>
          <note>
            Hur många procent i bistånd som skall ges kan vi diskutera. Men
            jämfört med t.ex. vårt grannland
          </note>
          <note>
            Finland är Ny demokratis politik betydligt mer generös än landet
            Finlands i fråga om flyktingpolitik, u-hjälp osv. Vi är alltså
            inte särskilt grymma av oss. Internationellt sett är Ny demokratis
            politik egentligen vänlig mot flyktingar och innebär att vi vill
            hjälpa andra länder.
          </note>
          <note type="speaker">
            Anf. 62 HANS GÖRAN FRANCK (s):
          </note>
          <note>
            Herr talman! Mänskliga rättigheter handlar inte bara om grundläggande
            fri- och rättigheter, utan också om sociala, ekonomiska och kulturella
            rättigheter. Det är här som framför allt de internationella samfundens
            ansvar kommer in, för att dessa rättigheter någon gång skall kunna
            bli en realitet för människor runt om i världen.
          </note>
          <note>
            I regeringsförklaringen -- i dag liksom tidigare -- går sambandet
            mellan marknadsekonomi och mänskliga rättigheter som en signatur.
            En ohämmad marknadsekonomi måste motverkas.
          </note>
          <note>
            Det behövs en balanserad och socialt inriktad marknadsekonomi.
            Men en ohämmad marknadsekonomi leder till exploatering, utslagning
            och fattigdom. Det råder inte brist på marknadsekonomi i Sydafrika,
            i Argentina, i
          </note>
          <note>
            Brasilien, i Colombia eller i Peru -- för att ta några exempel.
            Där existerar det både marknadsekonomi och också allvarlig och
            omfattande fattigdom, liksom i åtskilliga av dessa länder en skyhög
            inflation.
          </note>
          <note>
            Det behövs därför en mera nyanserad bild.
          </note>
          <note>
            Marknadsekonomi leder inte automatiskt till välstånd och utveckling.
            Det behövs inte bara bistånd utan också en aktiv internationell
            politik för att stärka insatserna för utveckling och välfärd runt
            om i världen.
          </note>
          <note>
            Jag läser med tillfredsställelse i regeringsförklaringen om inrättandet
            av en högkommissarie. Jag vill bara erinra om att det under de
            många som frågan har väckts har funnits motstånd här i riksdagen
            mot detta yrkande. Det är nu bra att regeringen -- liksom andra
            som har varit kritiska -- ställer sig bakom detta, men det räcker
            inte bara med att inrätta en högkommissarie. Det krävs också att
            denna högkommsisarie får de resurser som krävs för att en sådan
            institution skall kunna verka och få betydelse. Det vore därför
            av intresse att höra vad statsrådet Svensson har för kommentarer
            till detta.
          </note>
          <note>
            Jag undrar också vad statsrådet har för kommentar till frågan
            om krigsförbrytardomstol. Det är fråga om en ad hoc-domstol som
            bara gäller Jugoslavien.
          </note>
          <note>
            Men är regeringen beredd att verka för en internationell krigsförbrytardomstol
            för alla krigsförbrytelser, t.ex. de krigsförbrytelser som har
            begåtts i Cambodja, i Angola -- för att nämna bara några exempel?
            Det är av stort intresse att få veta hur man ser på frågan om
            en internationell krigsförbrytardomstol.
          </note>
          <note>
            I en regeringsdeklaration om mänskliga rättigheter hade jag nog
            tänkt mig att en del andra frågor väl hade fyllt sin plats, lika
            väl som frågorna om Kina,
          </note>
          <note>
            Cuba och Vietnam. Jag är helt införstådd med nödvändigheten av
            att påtala de kränkningar av mänskliga rättigheter som förekommer
            i Kina,
          </note>
          <note>
            Vietnam och Cuba -- det har också jag gjort många gånger. Däremot
            tycker jag att det är något märkligt -- och nu återkommer jag
            till vår käpphäst -- att Indonesien inte nämns. Jag undrar om
            statsrådet har något svar på den fråga som jag häromdagen ställde
            om Indonesien, där det förekommer mycket allvarliga kränkningar
            av mänskliga rättigheter, nu senast i form av arresteringar av
            ledande fackliga funktionärer.
          </note>
          <note>
            De 9 000 fångarna med politisk bakgrund i Israel och på Västbanken
            behöver också en viss omtanke, men det ser jag ingenting av i
            regeringsdeklarationen. Jag hoppas att statsrådet kan säga någonting
            om att man aktivt vill verka för en amnesti av de politiska fångarna
            på Västbanken, i Israel och i Gaza.
          </note>
          <note>
            Europarådet är omnämnt i regeringsförklaringen, men det får en
            blygsam plats. Vad som är av särskilt intresse är att få veta
            hur regeringen kommer att ställa sig till strävandena att få till
            stånd en minoritetskonvention och till att åstadkomma förbättrade
            europeiska regler om asylrätten. Jag tycker också att man inte
            bara bör tala om de baltiska staterna som om de uppfyllde alla
            mänskliga rättigheter. Det gör de inte. När det bl.a.
          </note>
          <note>
            gäller dödsstraffet har de baltiska staterna mycket kvar.
          </note>
          <note>
            Slutligen beträffande Turkiet vill jag instämma med det som Ingbritt
            Irhammar sade. Jag förväntar mig att få höra vad regeringen konkret
            är beredd att göra för att få till stånd en förändring när det
            gäller de allvarliga kränkningar som försiggår i Turkiet.
          </note>
          <note type="speaker">
            Anf. 63 BERITH ERIKSSON (v):
          </note>
          <note>
            Herr talman! Jag vill först säga att jag instämmer i Hans Göran
            Francks anförande i alla dess delar.
          </note>
          <note>
            Ingbritt Irhammars anförande när det gällde Iran var nästan identiskt
            och ordagrannt lika
          </note>
          <note>
            Vänsterpartiets motion. Jag väntar därför med mina kommentarer
            till dess att motionen behandlas i utskottet och ärendet läggs
            fram för kammaren i form av ett betänkande.
          </note>
          <note>
            För ca en månad sedan besökte representanter för den samlade
            oppositionen i Irak Sverige. Det var representanter för kurderna
            i norr, för shiamuslimer och andra muslimer samt för träskaraber
            i den övriga delen av Irak. Deras högkvarter ligger nu inne i
            den skyddade zonen.
          </note>
          <note>
            Genom att skydda ett område från
          </note>
          <note>
            Saddamregimens luftangrepp beslutade FN hösten
          </note>
          <note>
            1991 att stoppa Saddamregimens planer på att rensa Kurdistan
            från kurder, assyrier och andra som var motståndare till regimen.
            Det gjorde att de flyende människorna kunde återvända. Det har
            nu gått mer än tre år sedan detta skydd upprättades, men ännu
            svävar alla i ovisshet om när skyddet skall kunna dras tillbaka.
          </note>
          <note>
            Den av FN proklamerade blockaden mot hela
          </note>
          <note>
            Irak -- och även den skyddade zonen -- pågår fortfarande. Den
            kurdiska regionen är dessutom utsatt för en blockad från Saddamregimen.
          </note>
          <note>
            Människorna i den skyddade zonen har svårt att förstå att de
            av världssamfundet skall straffas med samma medel som deras bödel
            bestraffas med.
          </note>
          <note>
            Deras besvikelse och känsla av att vara övergivna av världens
            demokratiska länder bara växer.
          </note>
          <note>
            Den delegation som var i Sverige sade bl.a. att man inte väntar
            sig att andra länder och krafter skall komma och befria dessa
            människor med väpnad makt. Man inser att man måste stå för den
            befrielsen själv.
          </note>
          <note>
            Vi behöver annat stöd, ett stöd för hjälp till självhjälp, för
            att kontakterna med omvärlden skall öppnas, för att möjligheten
            att bygga upp den infrastruktur som förstördes under Gulfkriget
            skall underlättas, för att sanktionerna för införsel av varor
            för detta ändamål skall lättas och för att om möjligt få i gång
            handeln så att det allt större behovet av humanitär katastrofhjälp
            kan minskas.
          </note>
          <note>
            Med tiden, med den växande nöden och med känslan av vanmakt minskar
            förutsättningarna att bibehålla och utveckla den demokrati som
            har börjat byggas upp i området.
          </note>
          <note>
            På grund av de två blockaderna måste den lokala administrationen
            passivt tillåta Irans fundamentalistiska regims satsningar på
            moskéer, bistånd och infiltrering bland dess nödlidande folk.
          </note>
          <note>
            Under tiden med detta dödläge minskar människors tro på en positiv
            utveckling. Människor söker sig ut ur regionen till andra länder.
          </note>
          <note>
            En annan viktig insats som måste göras i området är minröjning.
            I det sammanhanget vill jag återkomma till den fråga som Eva Zetterberg
            inte fick besvarad. Förutom behovet av hjälp till minröjning är
            det angeläget framför allt för människor som lever i starkt minerade
            områden att minering undviks i framtiden. Kommer Sverige att förbjuda
            tillverkning av och handel med minor?
          </note>
          <note type="speaker">
            Anf. 64 Statsrådet ALF SVENSSON (kds):
          </note>
          <note>
            Herr talman! Jag tog upp detta tidigare, men jag kanske inte
            var så utförlig som jag borde ha varit.
          </note>
          <note>
            Seminariet mynnade ut i en hel del mycket konkreta förslag om
            krav som måste ställas på de länder som säljer och använder minor.
            Jag tror att jag för svenskt vidkommande vågar säga att minorna,
            som väl är, är på väg att bli ett helt avslutat kapitel. Jag har
            inte skaffat mig svart på vitt på detta, men efter att ha lyssnat
            på seminariet kan man göra den tolkningen.
          </note>
          <note>
            Sverige tillhör inte de länder som exporterar och säljer minor,
            men icke förty är det stora problemet i dag att det finns miljontals
            och åter miljontals minor som är ett potentiellt hot mot exempelvis
            människorna i Angola, som nämndes. När de går ut för att skaffa
            sig mat måste de in på minerade områden. Därför behövs internationella
            bestämmelser. Det är en tingens ordning som gör att man, i alla
            fall efter att fred har slutits eller när överenskommelser har
            åstadkommits, kan oskadliggöra minorna. Men det kan inte göras
            genom att man söker upp dem en efter en utan det måste ske på
            annat sätt.
          </note>
          <note type="speaker">
            Anf. 65 BERITH ERIKSSON (v) replik:
          </note>
          <note>
            Herr talman! Lennart Rohdin talade här tidigare om en politik
            som hade förts på ett annat område.
          </note>
          <note>
            Han sade att den mest hade präglats av ''om'' och
          </note>
          <note>
            ''kanske''. Jag tycker att också Alf Svensson svar hade litet
            av samma prägel. Även om vi inte säljer minor, så säljer vi delar
            till minor.
          </note>
          <note>
            Eftersom jag i mitt anförande glömde en fråga vill jag passa
            på att ställa den nu. Är regeringen och Alf
          </note>
          <note>
            Svensson villiga att verka för att blockader mot den i Irak skyddade
            zonen mot Kurdistan upphävs?
          </note>
          <note type="speaker">
            Anf. 66 BERTIL PERSSON (m):
          </note>
          <note>
            Herr talman! Jag vill ta upp utvecklingen i
          </note>
          <note>
            Latinamerika som inger både hopp och oro. Man har där haft en
            realtivt stark ekonomisk utveckling.
          </note>
          <note>
            Konsensus om statens roll i ekonomin var en av framgångarna.
          </note>
          <note>
            Marknadsekonomiska reformer i nästan alla latinamerikanska länder
            har lett till ekonomiska framgångar. Men en svag makroekonomisk
            struktur, fattigdom och nu också sviktande exporttillväxt börjar
            nu att pressa fram en aktivare statlig politik. Militäretablissemanget,
            korruption, militanta fackföreningar och gammal misskötsel är
            fortfarande faror i dessa länder.
          </note>
          <note>
            Mycket är oväntat. Trots en tidigare tidsinställd skuldbomb som
            hotade hela det globala finansiella systemet har Latinamerika
            nu blivit en magnet för globalt kapital. Nästan alla länder, utom
            Cuba och
          </note>
          <note>
            Haiti, leds av valda presidenter i stället för av diktatorer.
            Ekonomiska reformer har kylt ned den ekonomiska skakigheten. Protektionistiska
            ekonomier har blivit frihandelsorienterade.
          </note>
          <note>
            Sydostasien blev ett föredöme, och frihandeln avvecklade ransoneringar
            och svarta börs-affärer.
          </note>
          <note>
            IMF och Världsbanken drev på.
          </note>
          <note>
            Men det är ingen ren och hedervärd ideologi bakom allt som sedan
            har hänt. Menem i Argentina byggde mycket på nationalistiska strömningar.
            Politisk realism och omvärldsförhållanden motiverade reformer,
            och inflationen beredde vägen för sundare fiskal och monetär politik.
          </note>
          <note>
            I Latinamerika finns en brist på nödvändiga infrastrukturinvesteringar.
            En tredjedel saknar elektricitet och sanitära installationer,
            en fjärdedel saknar rent dricksvatten, hälften av vägarna behöver
            byggas om och bara elförsörjningen kräver
          </note>
          <note>
            7 miljarder dollar per år under en tioårsperiod.
          </note>
          <note>
            Ränteläget är högt. Sedan 1989 har man i
          </note>
          <note>
            Latinamerika fått mer främmande investeringar än i någon annan
            del av världen. Detta har höjt valutornas värde och därmed minskat
            exporten.
          </note>
          <note>
            År av låga investeringar, protektionism, dålig teknologi och
            indexerade löner innebär en annan fara. Nu växer importen mer
            än exporten. Olja, socker, kaffe och tenn är lågprisprodukter
            på världsmarknaden.
          </note>
          <note>
            De kritiskt fattiga kräver med all rätt institutionella reformer.
            Ursprungsbefolkningarna måste tillgodoses. Skövlingarna av regnskogarna
            måste upphöra.
          </note>
          <note>
            Valen i Brasilien, Venezuela, Santiago del Estera i
          </note>
          <note>
            Argentina samt Chiapashändelserna i Mexico talar för att 1994
            kommer att bli ett prövoår för de ekonomiska reformerna och för
            demokratin.
          </note>
          <note>
            Välfärdssystem, privatisering, utbildningssatsningar och skattereformer
            tar tid och kraft. Parlament, domstolar, lokala myndigheter och
            godsägare som har fått subsidierna minskade verkar destabiliserande.
          </note>
          <note>
            Den under så lång tid upprörande MR-situationen är nu generellt
            något lugnare men alls inte tillfredsställande.
          </note>
          <note>
            Situationen i Latinamerika är instabil och inger både hopp och
            oro. Vi måste från svensk sida aktivt följa utvecklingen av MR-frågor,
            demokrati och marknadsekonomi under åren framöver.
          </note>
          <note type="speaker">
            Anf. 67 BERNDT EKHOLM (s):
          </note>
          <note>
            Herr talman! Socialdemokraterna har i biståndsmotionen markerat
            en prioritet åt olika konfliktområden. Vi ser det såsom avgörande
            för fred och utveckling att vi gör en särskild koncentration till
            sådana områden. Jag kan här i mitt anförande välja att bara ge
            ett exempel på detta, nämligen Mellanöstern. Jag tycker att det
            finns anledning att i utrikesdebatten säga någonting också om
            Mellanöstern.
          </note>
          <note>
            Vi har för vår del under mycket lång tid prioriterat den politiska
            utvecklingen i Mellanöstern. Jag har själv faktiskt följt den
            i snart 20 år. Det finns all anledning att göra det nu också när
            fredsprocessen är på gång. Då kanske man bör ge denna fråga högsta
            prioritet.
          </note>
          <note>
            Den utveckling som vi ser är självfallet positiv -- de konkreta
            förhandlingarna inte minst. Det är en framgång, inte minst för
            oss socialdemokrater som har jobbat så aktivt för detta. Jag vill
            särskilt framhålla Sten Anderssons insatser för att skapa en dialog
            mellan PLO och USA. Jag tycker att de borgerliga partierna, särskilt
            i opposition, har varit mycket passiva i denna fråga. Det har
            dock skett en vändning i regeringsställning. Den får man väl säga
            är senkommen men välkommen.
          </note>
          <note>
            Den process som pågår är positiv men också ömtålig med bilaterala
            och multilaterala samtal. Vi ser en stegvis utveckling, som jag
            tror är en klok politik. Det gäller att vinna folken för saken,
            att förankra och att ha tålamod. Det är faktiskt en brant stege,
            som man skall bestiga, och denna stege måste stå stadigt. Man
            kan ta ett steg i taget. Men vi kan också konstatera att processen
            i alla fall ser ut att vara oåterkallelig. Det var som vi sade:
          </note>
          <note>
            kommer processen i gång, går den inte att vända.
          </note>
          <note>
            Hindren är dock många. Detta kan jag intyga efter att helt nyligen
            tillsammans med andra riksdagsmän från olika partier ha besökt
            området.
          </note>
          <note>
            Även om vi inte kan vänta oss ett stopp i fredsprocessen, kan
            vi vänta oss allvarliga komplikationer. Det finns extremism på
            båda sidor.
          </note>
          <note>
            De judiska bosättarna och många av 70-talets ideologiska immigranter
            ser landet såsom givet av
          </note>
          <note>
            Gud och anser att palestinierna skall flytta på sig.
          </note>
          <note>
            Vi har fundamentalismen på den palestinska sidan.
          </note>
          <note>
            Det är hårdföra falanger som ser våld och en oresonlig inställning
            såsom något nödvändigt. De ser Arafats handskakning med Peres
            eller Rabin såsom ett förräderi.
          </note>
          <note>
            Vi kan se att opinionen för fredsprocessen bland palestinierna
            under den tid som har gått har sjunkit från 70 % till 40 %. Vi
            ser den dagliga situationen med svåra förhållanden för palestinierna
            när det gäller bostäderna. Arbetslösheten är enormt stor.
          </note>
          <note>
            Ungefär varannan är arbetslös i Gaza.
          </note>
          <note>
            Kommunikationerna är besvärliga med ideliga kontroller. Universiteten
            är visserliga öppna, men lärarna får ägna den mesta tiden åt pappersexercis
            och kontroll från ockupationsmyndigheterna.
          </note>
          <note>
            Politiska fångar sitter i allra högsta grad kvar i fängelserna.
            Problemen med de mänskliga rättigheterna är stora. Bosättningarna
            expanderar faktiskt trots vad som sägs. Mark konfiskeras och bosättarnas
            uppträdande är naturligtvis oerhört aggressivt. Det kan vi följa
            i TV.
          </note>
          <note>
            Även den israeliska befolkningen känner djup oro inför det tilltagande
            våldet i intifadan. Det har ju bl.a. lett till stängning av Västbanken
            och Gaza från israelisk sida. Det finns många tvivel på att tvåstatslösningen
            går att uppnå, att man kan lösa frågan om bosättning och vattenfrågorna
            i
          </note>
          <note>
            Jerusalem.
          </note>
          <note>
            Men när man har besökt detta område, måste man trots allt säga
            att optimismen överväger.
          </note>
          <note>
            Palestinierna har tålamod. Man använder mer hjärna än hjärta,
            och det kan behövas i denna situation. Den israeliska opinionen
            har successivt vunnits, och man genomgår nu någonting som kan
            liknas vid en psykologisk jordbävning. Det är en ny atmosfär.
            Det finns ingen väg tillbaka. Vägen tillbaka ser bara värre ut.
          </note>
          <note>
            Efter Jeriko- och Gazaplanen gäller det nu att hålla tempot uppe
            och undvika besvikelser och motreaktioner. Det gäller att ge ett
            starkt stöd till fredsprocessen. Här är Sveriges regerings agerande
            oerhört viktigt. Man måste utnyttja alla kanaler som finns för
            att ge ett fortsatt stöd i fredsprocessen. Man måste ta alla tänkbara
            initiativ. Det är viktigt att alla länder medverkar i fredsprocessen.
            Det är angeläget med fortsatta förtroendeskapande åtgärder. I
            dem ingår rimligen att Israel definitivt fryser bosättningspolitiken,
            då även beträffande östra Jerusalem. Det är också rimligt att
            palestinierna avblåser intifadan, när de nu uppnår den del av
            sina mål.
          </note>
          <note>
            Här finns det utrymme för aktiviteter från regeringens sida.
            Stödet till palestinierna måste byggas ut på olika sätt. Det gäller
            frivilligstödet, infrastrukturstödet samt stödet till administration
            och institutioner. Här görs en del, men ännu mer behöver göras.
            Regeringen har även ett ansvar för att stöta på andra länder.
            Regeringen drog förra året ner UNRWA-stödet men har nu ändrat
            sig och satsar mer. Det är bra, men ännu mer pengar behöver satsas.
            Framför allt behöver vi planera framåt för konstruktiva och genomtänkta
            insatser.
          </note>
          <note>
            Det är inte bara fråga om pengar. Det är även fråga om ett personligt
            engagemang och deltagande i utvecklingen i Mellanöstern.
          </note>
          <note>
            Sammanfattningsvis vill jag säga att jag tycker att det är bra
            att regeringen har ändrat uppfattning och är beredd att satsa
            mer i Mellanöstern. Men det räcker inte med bara detta, utan nu
            krävs nya tag och ett offensivt och intensivt arbete för att fredsprocessen
            skall löpa vidare. Det är en prioritering som i alla fall vi socialdemokrater
            vill göra.
          </note>
          <note type="speaker">
            Anf. 68 INGELA MÅRTENSSON (fp):
          </note>
          <note>
            Herr talman! Mänskliga rättigheter är ett fundamentalt begrepp
            i en demokrati. Det är rätten att få överleva, att slippa tortyr,
            att få utöva sin kultur och att fritt få uttrycka sina åsikter.
            I en demokrati är detta självklara saker. Men i världen i övrigt
            i dag är mänskliga rättigheter en bristvara.
          </note>
          <note>
            I alltför många länder begår överheten brott mot de mänskliga
            rättigheterna. Men på FN:s världskonferens för mänskliga rättigheter
            i somras i Wien bedyrade alla stater respekten för mänskliga rättigheter.
            Konferensen samlade tusentals människor från hela världen. I den
            stora FN-
          </note>
          <note>
            byggnaden höll staterna och den officiella konferensen till på
            övervåningen. På det undre planet arrangerade icke-parlamentariska
            organisationer debatter, utställningar, föredrag m.m. Det var
            upstair and downstair eller, som någon sade: Där uppe sitter förtryckarna
            och där nere de förtryckta.
          </note>
          <note>
            En mycket stötande resolution lades fram av
          </note>
          <note>
            Turkiet om mänskliga rättigheter och terrorism.
          </note>
          <note>
            Konventionen om mänskliga rättigheter handlar om att skydda medborgarna
            mot den egna staten.
          </note>
          <note>
            Brott mot mänskliga rättigheter avser således staters agerande
            och inte enskilda personers eller organisationers. Det är därför
            felaktigt att koppla ihop mänskliga rättigheter och terrorism.
          </note>
          <note>
            Terrorism skall självklart motarbetas, eftersom den är ett hot
            mot säkerheten. Men stater skall inte kunna motivera brott mot
            mänskliga rättigheter med att de bekämpar terrorism. Därför var
            det synnerligen olyckligt att först MR-konferensen och senare
            FN:s generalförsamling 1993 enhälligt på förslag av Turkiet antog
            resolutionen om mänskliga rättigheter och terrorism. Sverige avgav
            visserligen en röstförklaring i FN, vari påpekades att brott mot
            mänskliga rättigheter avser stater och inte terrorgrupper.
          </note>
          <note>
            Turkiet såg som väntat FN:s beslut såsom en framgång och gick
            direkt ut med ett pressmeddelande, vari man bl.a. framhöll följande:
          </note>
          <note>
            Enligt förslaget kränker terrorister de mänskliga rättigheterna.
            Därmed bryts regeln om att enbart stater kan kränka de mänskliga
            rättigheterna.
          </note>
          <note>
            Länder uppmanas dessutom att på internationell, regional och
            nationell nivå utöka sitt samarbete och vidta effektiva åtgärder
            för att omintetgöra terrorism. Att förslaget antogs visar prov
            på det internationella samfundets beslutsamhet att försvara de
            mänskliga rättigheterna och demokratin mot terrorism.
          </note>
          <note>
            Turkiet uppfattar således -- det är inte så förvånansvärt --
            att FN-beslutet ger Turkiet legitimitet för det våld som används
            mot kurderna.
          </note>
          <note>
            Detta strider mot konventionen om mänskliga rättigheter, som
            bl.a. inriktar sig på skydd för minoriteter. Amnesty International
            rapporterar kontinuerligt om brott mot mänskliga rättigheter i
          </note>
          <note>
            Turkiet. Våldet har dessutom på ett fruktansvärt sätt trappats
            upp under den senaste tiden från såväl
          </note>
          <note>
            PKK som turkisk militär, vilket drabbar den civila befolkningen.
            Enligt min mening måste FN återgå till uppfattningen att mänskliga
            rättigheter handlar om befolkningens skydd mot staten. Genom att
            koppla ihop mänskliga rättigheter och terrorism undergrävs det
            högst angelägna arbetet för mänskliga rättigheter.
          </note>
          <note>
            Regeringen har framfört att mänskliga rättigheter skall ha betydelse
            vad gäller både vapenexport och biståndspolitik. Därför är det
            enligt min mening oacceptabelt att över huvud taget exportera
            vapen till Indonesien.
          </note>
          <note>
            Indonesien styrs av en militärdiktatur som inte respekterar mänskliga
            rättigheter. Dessutom ockuperar man Östtimor sedan 17 år tillbaka.
            Den svenske kriminalinspektören talar om stabilitet i
          </note>
          <note>
            Indonsien och inkluderar då Östtimor. Ja, kontrollen är total
            -- speciellt när det gäller
          </note>
          <note>
            Östtimors folk. Trots att FN beslutat att timoreserna som ett
            koloniserat folk skall ha rätt att besluta om sin egen framtid
            har de i dag inte ens möjligheter att uttrycka sina åsikter. Timoreserna
            har utsatts för rena massakrer. I dagarna har en engelsk TV-journalist
            påstått att människor i samband med massakern i Dili t.o.m. fördes
            till sjukhus där de förgiftades av läkare med benägen medverkan
            från militären. Tala om stabilitet!
          </note>
          <note>
            Hur kan man ge u-krediter till Kina, som är ett annat land som
            förtrycker oliktänkande, eller till
          </note>
          <note>
            Marocko, som inte respekterar mänskliga rättigheter och som dessutom
            obstruerar mot FN:s fredsplan och fortsätter med den ockupation
            av
          </note>
          <note>
            Västsahara som har pågått i snart 20 år?
          </note>
          <note>
            En sak är att göra stolta deklarationer om mänskliga rättigheter
            och demokrati. En annan sak är att se möjligheterna att komma
            i åtnjutande av stora expanderande marknader. Då tonar talet om
            mänskliga rättigheter bort.
          </note>
          <note>
            I morse sade utrikesministern i sin deklaration:
          </note>
          <note>
            Grundläggande mänskliga rättigheter kan inte relativiseras.
          </note>
          <note>
            Då bör inte heller Sverige enligt min mening exportera krigsmateriel
            till Indonesien eller ge ukrediter eller annan form av bistånd
            till vare sig
          </note>
          <note>
            Marocko eller Kina.
          </note>
          <note type="speaker">
            Anf. 69 MARIANNE ANDERSSON (c):
          </note>
          <note>
            Herr talman! Äntligen är Sydafrika på väg att lämna det omänskliga
            apartheidsystemet.
          </note>
          <note>
            Utrikesministern sade tidigare här att en framförhandlad revolution
            har ägt rum. Jag vill påstå att den revolutionen pågår. Det är
            en lång process, och den är inte lätt. Själva systemet och de
            som kämpat för att bevara det har utgjort grogrund för våld och
            brist på respekt för mänskliga rättigheter. Ingen annanstans i
            världen har förtrycket varit så systematiskt som här.
          </note>
          <note>
            Apartheidsystemet har medfört att landet också systematiskt förslösat
            sina mänskliga resurser, vilket nu märks bl.a. när det gäller
            bristen på utbildade människor.
          </note>
          <note>
            Sydafrika är nu ett land som pendlar mellan hopp och fruktan.
            Man känner hopp inför det stundande valet och en ny tid och hopp
            inför det starka internationella intresset för landet och inför
            dess stora möjligheter samt fruktan för det tilltagande våldet
            och för att det inte skall gå att genomföra fria och rättvisa
            val och fruktan för att de stora förväntningarna inte skall kunna
            infrias.
          </note>
          <note>
            Vi fem riksdagsledamöter som besökte landet för ett par veckor
            sedan kunde konstatera det. Vi mötte företrädare för flera av
            partierna, inklusive
          </note>
          <note>
            Inkatha -- eller IFP, som partiet kallas. Trots intensiva försök
            och många eftergifter för att få dem att ställa upp i valet har
            de hittills vägrat. De inser säkert att deras folkliga stöd är
            minimalt, eftersom det upprätthålls med våld. Därför kommer de
            med all säkerhet att i desperation göra allt för att hindra människor
            att utöva sin rösträtt för att sedan kunna hävda att dessa människor
            har avstått just för att stödja Inkatha.
          </note>
          <note>
            Våldet från den vita ultrahögern under ledning av
          </note>
          <note>
            Eugene Terré Blanche är också skrämmande. Karl-
          </note>
          <note>
            Göran Biörsmark beskrev detta nyss. Vi känner bl.a. igen detta
            från Namibia. Där lyckades FN
          </note>
          <note>
            genom sin massiva insats i stort sett med ett stopp och med att
            få de olika parterna att tala med varandra. Utvecklingen därefter
            har varit god.
          </note>
          <note>
            Även om det är svårt att jämföra Namibia med dess
          </note>
          <note>
            1,5 miljoner invånare med Sydafrika som har närmare 40 miljoner
            invånare bör utvecklingen i
          </note>
          <note>
            Namibia vara en förebild. Det går att leva tillsammans, även
            efter många år av förtryck.
          </note>
          <note>
            Vi reste runt i Johannesburgs och Durbans förorter men också
            något på landsbygden i Natalprovinsen.
          </note>
          <note>
            Vi träffade företrädare för en mängd organisationer som arbetar
            med valförberedelser och med mänskliga rättigheter. Vi såg också
            våldets effekter. Våra slutsatser var att samtidigt som många
            goda krafter nu förenas för att genomföra valen är problemen enorma.
            Tiden är mycket kort.
          </note>
          <note>
            Många praktiska frågor återstår att lösa. Behovet av stöd och
            hjälp utifrån är mycket stort när det gäller valövervakning.
          </note>
          <note>
            Det är glädjande att Sverige nu skickar många fredsövervakare
            till landet. Särskilt glädjande är det att riksdagen kommer att
            skicka en talmansdelegation till Sydafrika över valet.
          </note>
          <note>
            Den viktigaste milstolpen nu är alltså valen i slutet av april
            -- dvs. att valen kan genomföras med minsta möjliga blodsutgjutelse
            och att de skall bli så fria och rättvisa som möjligt. Jag väljer
            de orden, eftersom en företrädarae för en kyrklig samverkansorganisation
            sade till oss: Valen kan inte bli i verklig mening fria och rättvisa,
            eftersom förspelet inte är fritt och rättvist. Men de kan bli
            så bra som möjligt.
          </note>
          <note>
            Sedan kommer nästa viktiga milstolpe: det verkliga arbetet efter
            valet. Det gäller att i verklig mening kunna genomföra demokrati,
            att kunna förhindra våldsaktioner från dåliga förlorare, att förbättra
            situationen när det gäller utbildning och bostäder och att förbättra
            arbetsmarknaden. Arbetslösheten ligger på närmare 50 %. Bland
            de svarta är siffran betydligt högre. Trots att ANC i sitt valmanifest
            och att Nelson Mandela i sina tal försöker tona ner förväntningarna
            till en realistisk nivå kan de aldrig hindra att förväntningarna
            hos de stora massorna är enorma. Det är då kraftprovet kommer,
            och det är då våra insatser blir så viktiga.
          </note>
          <note>
            Jag vill starkt poängtera vikten av att den landstrategi för
            biståndssamarbete med Sydafrika som beskrivs i budgetpropositionen
            har arbetats fram med förtur. Det gäller att det svenska biståndet
            används på ett strategiskt och effektivt sätt och att biståndet
            byggs upp efter denna strategi. Utbildning är ett sådant strategiskt
            område, liksom demokratiutvecklingen. Här bör demokratistödet
            kunna användas.
          </note>
          <note>
            Herr talman! Sydafrika är ett land med stora möjligheter. Med
            tillräckligt internationellt stöd under denna kritiska period
            har landet stora möjligheter att bli en motor för hela Södra Afrika,
            vilket så väl behövs. Vi i Sverige måste nu följa upp vårt mångåriga
            arbete mot apartheid med starkt stöd för det nya, fria och demokratiska
            Sydafrika.
          </note>
          <note>
            Jag noterade med tillfredsställelse just biståndsministerns uttalande
            här alldeles nyss om ett kraftigt stöd för Sydafrika.
          </note>
          <note type="speaker">
            Anf. 70 NILS T SVENSSON (s):
          </note>
          <note>
            Herr talman! I Central- och Östeuropa pågår omfattande politiska
            och ekonomiska förändringar.
          </note>
          <note>
            Att ersätta en kommandoekonomi och ett auktoritärt politiskt
            samhällssystem fordrar mycket stora ansträngningar. Det är en
            tidskrävande och komplicerad process. Det visar sig dess värre
            att okunnigheten om demokratins villkor och arbetssätt samt om
            marknadekonomins spelregler och begränsningar kräver ett betydande
            internationellt stöd för att kunna avhjälpas.
          </note>
          <note>
            Men västvärlden -- det gäller även vårt land -- har inte levt
            upp till vad vår tid kräver. Efter det kalla krigets slut får
            vi inte förlora freden. Vi socialdemokrater för fram tre saker
            som vi menar måste göras nu. Det handlar om att stärka de organisationer
            som kan ge reformarbetet trygghet i en bredare gemenskap. Det
            handlar om ESK men också om andra organisationer som borde ges
            ett större alleuropeiskt ansvar. Ett regionalt samarbete över
            Östersjön och Nordkalotten måste till. Det handlar också om EU
            som efter fördjupningen nu kraftfullare måste öppna sig utåt.
            Vi vet ju att om känslan av utanförskap får fäste så ökar otryggheten.
          </note>
          <note>
            Vi måste vara beredda på långt större uppoffringar som stöd till
            ett gemensamt Europa. De förenklade chockterapierna är nu avskrivna
            och måste följas av en mer utvecklad ekonomisk politik.
          </note>
          <note>
            Massarbetslöshet, maffiavälde och social utslagning får inte
            prägla det nya. För att det skall kunna undvikas måste Västeuropa
            satsa mer långsiktigt med investeringar, öppna marknader och integrerade
            samhällen på alla plan.
          </note>
          <note>
            Allt måste göras för att stärka den demokratiska kulturen. I
            många av de länder som lämnat kommmunismens förtryck har ett skede
            av nationell enighet kring medborgerlig anständighet fått ge vika
            för en utbredd motvilja mot politik över huvud taget. Politiken
            måste nu finna nya former och ett nytt levande språk om en djup
            demokratisk förankring skall kunna nås.
          </note>
          <note>
            Vi socialdemokrater har riktat stark kritik mot regeringens bristande
            hantering av östbiståndet. I
          </note>
          <note>
            fjolårets partimotion om östbiståndet skrev vi att
          </note>
          <note>
            ''regeringens proposition saknar övergripande målbeskrivning
            och strategi. Där saknas prioritering vad avser länder och sakområden
            samt delvis även biståndsformer. Där finns ingen verklighetsbeskrivning,
            erfarenhetsredovisning eller problemdiskussion. Den fördelning
            av medel som finns utgör ej en klar hanteringsordning. Klart och
            långsiktigt mandat ges ej till de myndigheter som enligt svensk
            författning efter riktlinjer från riksdag och regering ska fatta
            beslut om användningen av de resurser som ställs till förfogande.
            Samarbetet saknar fantasi och skaparkraft.''
          </note>
          <note>
            Så skrev vi alltså förra året, och den kritiken är alltjämt träffande.
            Vi konstaterar nu att regeringen har avstått från att ta itu med
            de frågorna.
          </note>
          <note>
            Riksdagen begärde en översyn av östbiståndet, och en enmansutredning
            har gjort en sådan utredning.
          </note>
          <note>
            Men regeringen väljer att inte komma med något förslag. Man säger
            att man avser att vid ett senare tillfälle återkomma till riksdagen
            med en redovisning. Jag tycker att det är klandervärt att hantera
            en fråga som är av så stor betydelse för
          </note>
          <note>
            Sveriges internationella intressen på detta sätt.
          </note>
          <note>
            Riksdagen har dessutom begärt ett bättre underlag från regeringen.
            Ytterligare ett utredningsuppdrag har regeringen lämnat helt nyligen.
          </note>
          <note>
            Regeringen har alltså lagt fram tre budgetpropositioner om östsamarbetet.
            Man har haft alla möjligheter att lösa hanteringsfrågorna.
          </note>
          <note>
            Man har haft alla förutsättningar att göra utredningar och söka
            samförstånd i riksdagen. Men man har inte kunnat samla regeringen
            till ett förslag. Visserligen säger sig regeringen ha för avsikt
            att genomföra sådana förändringar. Om man lyckas skall man därefter
            redovisa detta för riksdagen. Detta är onekligen en märklig ordning.
          </note>
          <note>
            Ser man till sakinnehållet i programmet finner man att regeringen
            inte har lämnat en samlad budgetredovisning. Vad är utbetalt och
            till vilka ändamål, frågar man sig. Det visar sig t.ex. att 300
          </note>
          <note>
            miljoner kronor som var avsedda som stöd för de nya baltiska
            valutorna inte har betalats ut, därför att internationell uppslutning
            just kring det svenska initiativet inte kunde uppnås. Detta var
            medel som förbereddes hösten 1991. Nu står de passiva, och regeringen
            kommer inte heller nu med något förslag om hur de skall användas.
            Vi föreslår att dessa 300 miljoner skall används till att öka
            suveränitetsbiståndet och till ett särskilt demokratiprogram.
            Vi vill också öka stödet till de enskilda organisationerna och
            öka satsningen på miljön. Men vi vill också ge ytterligare stöd
            till de ekonomiska reformprogrammen.
          </note>
          <note>
            I dag är det minst tre departement som fattar beslut som ger
            minst 15 myndigheter direktuppdrag att ansvara för biståndsprogram.
            Det är möjligt att alla har en viktig roll att spela, men det
            är också helt klart att ingen har en fullständig överblick.
          </note>
          <note>
            För våra samarbetspartner i de östra grannländerna kan det inte
            vara lätt att möta denna oordning och att själva försöka styra
            utformningen av det bistånd som ju till slut skall svara mot deras
            behov. All biståndserfarenhet visar att det bara är insatser som
            mottagaren tar ansvar för och känner som sina egna som lyckas.
            Då måste man också ha en ordning som gör detta möjligt.
          </note>
          <note>
            Vi tycker att regeringen nu borde inleda samtal med oss socialdemokrater
            om utformningen av en ny östpolitik. Vi föreslog förra året att
            Sveriges internationella ansvarstagande skulle ses över i en nationell
            kommission. Östsamarbetet borde ha varit en del av ett sådant
            arbete. Det här förslaget avvisades. Men grunderna för vårt östsamarbete
            --
          </note>
          <note>
            mål, övergripande prioriteringar och hanteringsordning -- bör
            läggas fast i en bred samstämmighet här i riksdagen.
          </note>
          <note>
            Jag vill upprepa det vi tidigare har sagt om östsamarbetet. Det
            skall
          </note>
          <note>
            - stärka den gemensamma säkerheten,
          </note>
          <note>
            - stärka demokratins kultur och
          </note>
          <note>
            - stödja en samhällsomvandling som är ekonomiskt, socialt och
            miljömässigt hållbar.
          </note>
          <note type="speaker">
            Anf. 71 SIMON LILIEDAHL (nyd):
          </note>
          <note>
            Herr talman! Jag skall göra det lätt för mig och endast ta upp
            frågor som jag själv handgripligen har kommit i kontakt med. Jag
            hittade under 70-talets mitt bättre i huvudstäderna i Afrikas
            diktaturregimer än i Gamla stans gränder i dag.
          </note>
          <note>
            Sverige har satsat ej mindre än 250 miljarder i bistånd under
            årens lopp och borde vara världsmästare i u-hjälp. Sällan har
            emellertid så mycket pengar använts så dåligt.
          </note>
          <note>
            Vi har haft en oförmåga att hålla allsköns mellanhänder borta
            från biståndsmedlen. Det går inte att låta oerfarna, känslomässigt
            laddade tjänstemän sköta förhandlingar med durkdrivna politiker.
            I England pratade man på kolonialtiden om ''players versus amateurs''
            när det gällde att spela cricket. Vi håller oss med amatörer både
            i toppen och ute på linjen. Detta har konstaterats i utredning
            efter utredning, senast i en översyn av utvecklingssamarbetet
            med Moçambique. Nu är det handling som behövs -- nya kompetenta
            chefer, inte fler utredningar.
          </note>
          <note>
            Vi kan bara konstatera att svensk u-hjälp kört fast.
          </note>
          <note>
            Vad gör vi? Vi kan till en början konstatera några fakta från
            den i mitten av maj publicerade undersökningen av den svenska
            biståndsviljan.
          </note>
          <note>
            91 % svarade då att de ville ge samma eller lägre bistånd. 9
            % ville öka biståndet, 37 % ville minska det. 59 % av de 91 %
            tyckte att förra årets nedskärning var bra och skulle troligtvis
            inte ha accepterat årets uppskrivning.
          </note>
          <note>
            Långsiktigt anser Ny demokrati att det bilaterala avtalet helt
            skall avvecklas i Afrika. FN måste överta ansvaret, eftersom man
            har helt andra möjligheter att samordna sina egna och andras biståndsinsatser.
            I FN:s organisationer --
          </note>
          <note>
            Världsbanken, IMF, m.fl. -- finns alla dessa experter som planerar
            för u-ländernas finansiella överlevnad med mjuka lån m.m. Vi anser
            att
          </note>
          <note>
            Sverige i än högre grad än nu måste medverka till att inom FN:s
            ram stärka de afrikanska ländernas ekonomier.
          </note>
          <note>
            Tyvärr måste jag instämma med statsrådet, som nu har gått, att
            FN:s byråkrati är mycket svårartad.
          </note>
          <note>
            Allting skall dras i långbänk. Men jag hoppas att vi kan påverka
            denna positivt.
          </note>
          <note>
            Sverige bör i stället för bilateralt bistånd försöka bygga upp
            en organisation, vi har kallat den
          </note>
          <note>
            Swedaid, som skall ansvara för snabba katastrofinsatser, hjälpsändningar,
            flyktinghjälp, m.m. I dessa fall tar det för lång tid att rulla
            i gång det tunga FN-engagemanget. Swedaid skall ha ett nära samarbete
            med Räddningsverket.
          </note>
          <note>
            Det är lång väg att vandra innan vi får FN som slutstation i
            biståndet till Afrika. Vi har därför föreslagit att vi som ett
            första steg skall inrikta oss på neddragning av det enprocentiga
            målet till det av
          </note>
          <note>
            FN rekommenderade målet 0,7 %. Med hänsyn till dagens statsfinansiella
            läge har Ny demokrati emellertid i budgeten 1994/95 föreslagit
            än kraftigare nedskärningar både i det bilaterala biståndet och
            i SIDA:s administrationskostnader.
          </note>
          <note>
            Vi har vidare föreslagit en snabbutredning av ett samgående mellan
            alla de organisationer som i dag arbetar med bistånd. Vi vill
            även inkorporera EKN
          </note>
          <note>
            och Exportrådet. På så sätt får vi en bättre styrning och lägre
            administrationskostnader. Vi har gett den nya organisationen arbetsnamnet
            Swede-Center.
          </note>
          <note>
            Vi vill att denna nya organisation skall reproduceras på alla
            marknader som är av vikt för svenskt bistånd och svensk export.
          </note>
          <note>
            Ju mer vi krymper våra direkta hjälpinsatser till uländerna runt
            ekvatorn, desto mer måste vi satsa på biståndsrelaterade insatser
            i vårt närområde. Jag besökte i samband med valet Sosnovyj Bor,
            kärnkraftverket utanför S:t Petersburg, vilket ligger 50 mil från
            Stockholm om man tar den väg som kråkan flyger. Under ett sådant
            besök blir man pinsamt medveten om det latenta hot som pyr runt
            husknuten.
          </note>
          <note>
            Med denna hotbild som bakgrund har Ny demokrati föreslagit en
            utökning av vårt stöd till
          </note>
          <note>
            Baltikum och Ryssland från 1 miljard till 2
          </note>
          <note>
            miljarder. Vidare har vi föreslagit en ökning av exportkreditgarantiramarna
            från 1 till 4 miljarder.
          </note>
          <note>
            Jag vill slutligen från Ryssland ta Sidenvägen till
          </note>
          <note>
            Kina. Där har vi folkrepubliken Kina och republiken Kina. Båda
            har en tillväxt av bruttonationalprodukten som är uppåt fantastiska
          </note>
          <note>
            7--8 %. De är stora importörer av svensk export, ca
          </note>
          <note>
            3,5 miljarder. Den ena är en demokrati med 35
          </note>
          <note>
            politiska partier. Den andra är en diktatur som bryter mot de
            mänskliga rättigheterna. Det har utrikesministern konstaterat,
            bl.a. i ett uttalande den 4 juni 1993. Man släpper också vätebomber
            med en viss regularitet.
          </note>
          <note>
            Bägge dessa två kinesiska regimer gör nu gällande att de är den
            lagliga regimen för den motsatta parten. I denna strid har Taiwan
            blivit den förfördelade parten och är efter påtryckningar från
            folkrepubliken Kina ännu ej erkänd som oberoende stat av de flesta
            länder, inklusive
          </note>
          <note>
            Sverige. Det faktum att Sverige 1950 erkände folkrepubliken Kina
            skall i detta sammanhang ej behöva vara ett hinder, eftersom man
            en gång erkände Sovjet och nyligen har erkänt
          </note>
          <note>
            Baltstaterna, trots att många fortfarande hävdar att de är sovjetiska
            områden.
          </note>
          <note>
            Följaktligen anser vi i Ny demokrati att UD bör ta initiativ
            till att förutsättningslöst finna lösningar så att Taiwan kan
            erkännas som självständig stat.
          </note>
          <note>
            Om statsrådet hade varit här hade jag varit tacksam för ett besked
            om hur han ser på denna viktiga fråga och om UD har diskuterat
            den eller tänker ta nödvändiga initiativ.
          </note>
          <note type="speaker">
            Anf. 72 BIRGIT HENRIKSSON (m):
          </note>
          <note>
            Herr talman! Från svensk sida har man de sista åren poängterat
            vikten av att bistånd i alla former skall komma de verkligt behövande
            till del och uppmuntra demokratiprocesser, mänskliga rättigheter
            och marknadsekonomi i det land som biståndet ges till. I nr 8
            av den av UD utgivna skriften Aktuellt i båståndspolitiken, betitlad
          </note>
          <note>
            ''Demokrati och mänskliga rättigheter'', kan vi också läsa att
            Sverige är en av de största givarna till de flesta av FN:s biståndsorgan.
          </note>
          <note>
            Antalet flyktingar i världen har ökat mycket dramatiskt under
            ett antal år. Man räknar med att drygt 18 miljoner människor befinner
            sig på flykt i annat land än sitt eget i dag. Vi påmindes mycket
            handgripligt om detta förhållande häromdagen, när en container
            fullastad med flyktingar anlände till vårt land. Av vad som verkar
            vara en ren slump räddades dessa från en långsam kvävning till
            döds.
          </note>
          <note>
            Containern var låst. Luften höll på att ta slut. Alla var mycket
            medtagna när hjälpen kom.
          </note>
          <note>
            Dessa flyktingar, varav 26 var barn, hade betalat uppemot en
            miljon kronor -- det talas om 22 000 kr vardera -- för att bli
            hitsmugglade på detta omänskliga sätt. Man kan t.o.m. ifrågasätta
            om det varit meningen att de skulle komma fram levande.
          </note>
          <note>
            Löftet om en timmes instängdhet hölls ju inte över huvud taget.
          </note>
          <note>
            Det är uppenbart att många i dag försöker profitera på andra
            människors förtvivlan och utsatthet.
          </note>
          <note>
            Alltför många sjöodugliga fartyg har redan gjort försök att ilandsätta
            flyktingar. Antingen har dessa fått vada i iskallt vatten eller
            färdas sista delen i små gummiflottar. Besättning och fartyg har
            försökt komma undan.
          </note>
          <note>
            Det är, herr talman, nödvändigt att vi från svensk sida vidtar
            sådana åtgärder, att denna sorts trafik upphör. Det kan aldrig
            få vara lönsamt att utsätta förtvivlade flyktingar för livsfara
            på detta sätt. Ett medel för att få stopp på trafiken kan möjligen
            vara mer hjälp till tull- och polispersonal genom stöd till mer
            utbildning och ett ökat internationellt samarbete. Ett annat sätt
            kan vara att använda en del av biståndspengarna till polis- och
            tullhundar som kan patrullera större områden och förhindra denna
            sorts ilastning av levande gods.
          </note>
          <note>
            Det jag nu påpekat, herr talman, faller egentligen litet utan
            för den ram jag först hade tänkt tala om.
          </note>
          <note>
            Men frågan är så angelägen att jag ville lyfta fram den.
          </note>
          <note>
            Herr talman! För att skydda barnet och dess rättigheter har ett
            stort antal länder, 130 hittills, skrivit under barnkonventionen.
            FN-kommittén för barns rättigheter kontrollerar också i dag att
            de länder som ratificerat barnkonventionen lever upp till de målsättningar
            som de har antagit. Man kritiserar utan att döma. Man försöker
            i stället att ge råd och hjälp.
          </note>
          <note>
            Herr talman! Barnarbete har alltid funnits, men aldrig i sådan
            omfattning som i dag. Man anser att minst 150 miljoner barn exploateras
            i dag.
          </note>
          <note>
            Naturligtvis är detta bara uppskattade siffror, eftersom barn
            ofta arbetar på den svarta marknad som inte ingår i någon statistik.
          </note>
          <note>
            Vi har fått se skrämmande bilder från fabriksbränder där barn
            och kvinnor hållits inlåsta och därför inte kunnat fly undan lågorna.
            De har hållits inlåsta för att man skulle kunna kontrollera att
            de utförde sina arbeten -- arbeten som inte kan betraktas som
            annat än slavarbete. Många barn som arbetar på detta sätt har
            sålts av sina föräldrar, ibland med hoppet att detta offer skulle
            kunna rädda andra barn i familjen.
          </note>
          <note>
            Barnarbete förekommer över stora delar av världen i dag. Det
            är mest utbrett i delar av Asien,
          </note>
          <note>
            Sydamerika och vissa delar av Afrika.
          </note>
          <note>
            Jag vill nämna ett exempel på hur man har försökt kartlägga dessa
            barns situation. De som exploaterat barnen har inte varit villiga
            att hjälpa till. Det finns exempelvis en institution -- Childworkers
            -- i Nepal, som har undersökt 365 mattfabriker i Katmandu.
          </note>
          <note>
            Man har kommit fram till att hälften av alla arbetare där är
            barn under 14 år.
          </note>
          <note>
            Barnen kommer dit. De rekryteras genom särskilda agenter som
            erbjuder desperata fattiga föräldrar lån i utbyte mot barnens
            arbetskraft.
          </note>
          <note>
            Det här är bara ett exempel på hur barns situation kan se ut
            i dag. Gatubarnens situation i t.ex.
          </note>
          <note>
            Sydamerika är ju lika hemsk. Den första spontana reaktionen mot
            detta fruktansvärda utnyttjande av barn är avsky och avståndstagande.
            På många ställen har man i dag genomfört bojkottaktioner.
          </note>
          <note>
            Det kan leda till att man bara, som exempelvis i
          </note>
          <note>
            USA, byter leverantör och att barnen blir helt utan försörjningsmöjligheter.
          </note>
          <note>
            Organisationer som kämpar för barnens rätt förespråkar en annan
            väg. De vill att importörer i samarbete med barns rättsliga organisationer
            skall sluta avtal om och förbättra villkoren för barn.
          </note>
          <note>
            Jag noterade att Alf Svensson i en replik nyss påpekade att regeringen
            i många sammanhang driver frågor som rör barns situation och barnarbete
            för att försöka bana väg för en bättre framtid för dessa utsatta
            barn. Jag hoppas att man även bidrar till en kartläggning av de
            svenska handelsmönstren och tar initiativ till ett samråd med
            olika aktörer i syfte att avskaffa barnarbete.
          </note>
          <note type="speaker">
            Anf. 73 FANNY RIZELL (kds):
          </note>
          <note>
            Herr talman! Sverige har sedan länge bedrivit en biståndspolitik
            som syftar till att hjälpa de fattigaste länderna i världen. Sedan
            regeringsskiftet har biståndspolitiken givits en tydligare inriktning
            mot mänskliga rättigheter, demokrati och marknadsekonomi. Samtidigt
            har effektiviteten ökat.
          </note>
          <note>
            En internationell utblick visar oss att demokratin måste utvecklas.
            Kvinnornas situation har inte fått tillräcklig uppmärksamhet.
            Utvecklingsländernas skuldsituation och villkor för frihandel
            är fortfarande otillfredsställande. De enskilda organisationernas
            kunskap och möjligheter skulle kunna användas i större utsträckning,
            och miljöbiståndet har knappt börjat.
          </note>
          <note>
            Det finns flera andra områden där ambitionsnivån måste höjas.
            Det är därför angeläget att Sverige säkrar resurser för bidrag
            till utvecklingsarbetet.
          </note>
          <note>
            Därför kvarstår enprocentsmålet som mycket viktigt. På lång sikt
            anser kds att ribban måste höjas till 2 % av BNI.
          </note>
          <note>
            Det övergripande målet för den svenska biståndspolitiken är fattigdomsbekämpning.
            För det krävs det en kombination av tillväxtfrämjande åtgärder
            och fördelningspolitiska mål. Med andra ord gäller det att stödja
            utvecklingsländerna i formandet av en social och ekologisk marknadsekonomi.
            De som befinner sig längst bort från detta mål måste prioriteras,
            dvs. länder i
          </note>
          <note>
            Afrika och vissa delar av Asien.
          </note>
          <note>
            Demokratin har vunnit flera avgörande slag i världen, men den
            är långt ifrån säkerställd. I
          </note>
          <note>
            dialogen med mottagarländernas regeringar förutsätts därför att
            Sverige fortsätter att tydligt framföra sin syn på ekonomisk och
            politisk frihet.
          </note>
          <note>
            Denna dialog skall kompletteras med aktivt demokratistöd. Sveriges
            avståndstagande från brott mot mänskliga rättigheter måste framstå
            mycket klart i dialog och agerande. Tydligare markeringar måste
            göras när det gäller bistånd till regimer som förtrycker eller
            militärt bekämpar sitt eget eller andra folk.
          </note>
          <note>
            Biståndsviljan i Sverige har sin styrka hos folkrörelser och
            ideellt engagerade människor. Där finns ofta en stark vilja till
            fortsatt hjälp för de fattiga folken, även när deras ledare gjort
            sig oförtjänta av stöd. Ett sätt att påskynda demokratiseringsprocessen
            är att bättre stödja de frivilliga organisationernas arbete och
            att också stödja uppbyggnaden av sådana organisationer i uländerna.
            Det måste finnas en mottagande organisation i biståndslandet som
            tillsammans med givarorganisationen kan vidareutveckla, fördjupa
            och föra projekten vidare. Folkrörelser och enskilda organisationer
            spelar här en mycket stor roll.
          </note>
          <note>
            För att åstadkomma en hållbar och bestående utveckling i utvecklingsländerna
            måste såväl kvinnors som mäns kompetens och energi tas i anspråk.
            Villkoret för att detta skall ske är att kvinnans situation ständigt
            uppmärksammas och förbättras. Det är en grundläggande princip
            i vårt bistånd, och den måste hävdas internationellt.
          </note>
          <note>
            Kvinnors och flickors situation i olika länder måste lyftas fram
            i allt biståndsgivande. Kvinnan måste bli accepterad som en fullvärdig
            indvivid och ha rätt till fullständigt människovärde. Biståndet
            skall komma kvinnorna till del, och kvinnor skall ha samma rätt
            som männen att delta i projekt och program.
          </note>
          <note>
            Det är värt att stryka under att familjesammanhållning, försörjning,
            barns hälsa och utbildning i utvecklingsländerna oftast vilar
            på kvinnorna, trots att en mängd kulturella, sociala, ekonomiska
            och juridiska hinder systematiskt diskriminerar dem. Kvinnan diskrimineras
            t.o.m prenatalt när foster aborteras just därför att de är flickor.
            I ännu högre grad måste bistånd knytas till kvinnan och därmed
            också till barnens behov.
          </note>
          <note>
            En förutsättning för att man skall kunna hävda sina grundläggande
            mänskliga rättigheter är rätten till utbildning. Det är ett väsentligt
            och verkningsfullt villkor för utveckling. En kvinna av tre är
            i dag analfabet, medan förhållandet bland män är en av fem. Där
            kan biståndet göra mycket.
          </note>
          <note>
            Mellan 1972 och 1982 var industriländerna nettolångivare till
            utvecklingsländerna. Efter år
          </note>
          <note>
            1982 vände flödet. Några år senare vände också kapitalströmmarna
            från Internationella valutafonden och Världsbanken så att de fattiga
            länderna blev ännu fattigare. Många utvecklingsländer har låg
            kreditvärdiget och använder stora delar av sina exportinkomster
            för att betala räntor och i vissa fall amorteringar. Den sammanlagda
            bilden är således dyster när det gäller utvecklingsländernas tillgång
            till kapital.
          </note>
          <note>
            Sverige har länge arbetat med frågor om utvecklingsländernas
            tillgång och behov av kapital.
          </note>
          <note>
            I dag är inte frågan lika uppmärksammad internationellt. Sveriges
            uppgift måste därför vara att ständigt föra upp den på dagordningen,
            så att utvecklingsländerna beviljas en snar skuldsanering.
          </note>
          <note>
            Ytterligare ett skäl för att åter nå upp till 1 % av
          </note>
          <note>
            BNI är att bättre kunna utöva påtryckningar vid ett
          </note>
          <note>
            EG-medlemskap. Inom EG skulle Sverige med de andra skandinaviska
            länderna och Nederländerna kunna föregå med gott exempel och därmed
            i en samfälld aktion förmå övriga europeiska länder att öka sin
            biståndsandel av BNP från nuvarande
          </note>
          <note>
            0,4 % till den av FN rekommenderade nivån på
          </note>
          <note>
            0,7 %. En sådan höjning skulle kunna innebära biståndsresurser
            värda åtminstone 100 miljarder kronor.
          </note>
          <note>
            Ett omfattande arbete pågår sedan ett par år inom regeringen
            och biståndsmyndigheterna för att förbättra effektiviteten i biståndet.
            Större och större krav ställs på att varje biståndskrona får så
            hög effektivitet som möjligt. Även om enprocentsmålet återupprättas
            kommer vår solidaritet att möta större krav från omvärlden i framtiden.
            För att kunna möta denna situation på ett aktivt sätt krävs effektivitet.
            Det gäller med andra ord att maximera utdelningen av en relativt
            stor men ändå begränsad insats.
          </note>
          <note>
            Europafrågor m.m.
          </note>
          <note type="speaker">
            Anf. 74 MATS HELLSTRÖM (s):
          </note>
          <note>
            Herr talman! I dessa dagar av slutförhandling hör man nu ganska
            ofta kommentaren att förhandlarna och vi här i riksdagen som arbetar
            med dessa frågor liksom regeringens företrädare ägnar sig åt detaljer.
          </note>
          <note>
            Man borrar ner sig alltför mycket i detaljer och förlorar de
            visioner och de principer som
          </note>
          <note>
            Europasamarbetet borde handla om. Enligt min uppfattning är detta
            en felsyn och en felaktig uppfattning.
          </note>
          <note>
            Var och en av oss som i dag lyssnar till debatten i riksdagen
            och följer de beslut som riksdagen fattar vet att det är detaljbeslut
            som vi borrar ner oss i varje gång riksdagen fattar beslut. Förhoppningsvis
            är de detaljbesluten kopplade till politiska program, värderingar
            och visioner.
          </note>
          <note>
            Jag menar att det inte finns någon motsättning mellan detta och
            att vi borrar ner oss i detaljer när det gäller miljöpolitiken,
            jordbrukspolitiken, fisket, regionalpolitiken, budgetfrågor, alkoholpolitiken
            och mycket annat, för att om
          </note>
          <note>
            Sverige blir medlem av EU i övergången skapa så bra och så fördelningspolitiskt
            vettiga villkor som möjligt för Sverige. Detta måste vi göra å
            ena sidan.
          </note>
          <note>
            Å andra sidan skall vi givetvis föra en diskussion om de principer
            som är vägledande för varför dessa förhandlingar nu förs så intensivt.
          </note>
          <note>
            För väldigt många av oss -- hoppas jag -- räcker det inte med
            att vara med på en stor marknad. Hur harmoniserad den nu är, hur
            bra den må vara för företagen och även för sysselsättningen, kan
            det för mig aldrig räcka att delta på en marknad utan att vara
            med i de organ som fattar besluten om de ramar som skall sättas
            för denna marknad.
          </note>
          <note>
            Så var det historiskt på 1800-talet när demokratin och när arbetarrörelsen
            uppkom. Det handlade om att sätta ramar för den nationella marknad
            som då kom till, att skapa bättre villkor för löntagarna och konsumenterna.
          </note>
          <note>
            Nu står vi inför ett skede där den stora harmoniserade marknaden
            är europeisk. Självfallet bör vi då vara med att fatta beslut
            i de organ som sätter ramarna för den marknad som dagligen kommer
            att påverka oss. Det handlar om värderingar. Många vill delta
            i utformningen av det
          </note>
          <note>
            Europa som nu omstöps med en sådan enorm hastighet efter Berlinmurens
            fall, järnridåns fall, osv.
          </note>
          <note>
            För många av oss socialdemokrater handlar det inte minst om att
            föra ut det utmärkta program som vi tillsammans med Europas socialdemokratiska
            parti nu har arbetat fram inför Europavalen i juni. Det är ett
            valmanifest som också vårt parti har arbetat med. Vi har där tillsammans
            trots olika kulturer och olika traditioner kunnat enas mycket
            väl om de portalfrågor som gäller sysselsättning, jämställdhet,
            en uthållig miljö, gemensam säkerhet, kamp mot främlingsfientlighet
            och rasism samt en fördjupad demokrati. Det är alla frågor som
            vi trots vår olika bakgrund menar måste lösas europeiskt.
          </note>
          <note>
            Detta är förvisso frågor som är viktiga för oss att driva. Men
            de kommer givetvis att hänga samman med detaljbeslut, vare sig
            de fattas i kommunfullmäktige, i riksdagen i Stockholm, i ministerrådet
            eller Europaparlamentet i Bryssel.
          </note>
          <note>
            Så till de detaljfrågor som nu upptar denna intensiva slutförhandling.
            Det har i går för första gången kommit ett förslag från ministerrådet
            om ett nytt regionalpolitiskt kriterium som kallas
          </note>
          <note>
            Målområde 6. Det kallas tydligen ibland för Amigo och ibland
            för Viking. Jag förstår att uppfinningsrikedomen för närvarande
            är stor när det gäller vad detta skall kallas.
          </note>
          <note>
            Jag vill om detta kriterium, regionalpolitiken och förhandlingarna
            i slutskedet säga följande. Det visar givetvis på en konstruktiv
            vilja från ministerrådet att man nu tar fram ett nytt kriterium
            och verkligen bemödar sig om att tänka ut någonting som man förstår
            skall passa våra speciella problem. Å andra sidan är det väldigt
            långt kvar innan detta kan bli färdigt.
          </note>
          <note>
            Det är fortfarande ett mycket ofullständigt förslag.
          </note>
          <note>
            Det är oklart i sina konturer och till formen. Man blandar samman
            olika typer av regionalt stöd -- det som kallas NUTS 2 och NUTS
            3, för dem som arbetar med detta. Det är också oklart till sin
            geografiska avgränsning. Det är, såsom det har presenterats, inte
            tillräckligt. Det finns väldigt mycket kvar att göra, och det
            är ingenting som på något vis kan accepteras rakt av. Det är för
            litet, det är för oklart och det är även tidmässigt inte tillräckligt
            preciserat. Rättare sagt: Det finns en risk för att man ser det
            allför begränsat i tiden.
          </note>
          <note>
            Det finns en uppenbar vilja hos ministerrådet till en dialog.
            Därför är förslaget en bas som det är viktigt att förhandla utifrån.
            Såvitt jag har förstått har också regeringen bedömt det så. I
            detta sammanhang är det också mycket viktigt att vi nu inte fastnar
            i detta nya kriterium.
          </note>
          <note>
            Det förs också en andra regionalpolitisk förhandling, och den
            förs med kommissionen och inte med ministerrådet. Den förhandlingen
            gäller stöd till eftersatta industriområden och sådant glesbygdsstöd
            som har sitt ursprung i regioner med svagt jordbruk -- det man
            kallar för områdena 2 och
          </note>
          <note>
            5b. Det är viktigt att den förhandlingen förs så, att kommissionen
            kommer att klart indikera de regioner i Sverige som kommer att
            få del av detta stöd.
          </note>
          <note>
            Det vore en mycket olycklig utgång om den förhandlingen slutade
            med allmänna uttalanden om finansiella ramar så att man i Västerbotten
            kommer att tro: Det är ingenting för oss -- det kommer
          </note>
          <note>
            Bergslagen till del, och att man i Bergslagen kommer att tro
            det motsatta: Det här kommer vi aldrig att få del av -- det är
            för dem som bor mycket längre upp i Norrland. Det är viktigt att
            man så långt möjligt preciserar regioner i Sverige, och att kommissionen
            indikerar det i den förhandlingen.
          </note>
          <note>
            Samtidigt är det viktigt att vi inte ensidigt diskuterar de stödformer
            och olika resurser som vi nu förhandlar om att få från EG och
            glömmer bort att allt detta är tänkt som tillskott till den regionalpolitik
            som vi i dag bedriver. Det gäller att i förhandlingen se till
            att vi i framtiden på i stort sett oförändrade villkor skall kunna
            bedriva regionalpolitik i Sverige. Det handlar inte om att ersätta
            dagens regionalpolitik med dessa nya stödformer, utan det är i
            huvudsak fråga om tillskott till regionalpolitiken, men förhandlingen
            gäller också den fortsatta regionalpolitiken.
          </note>
          <note>
            När det gäller stödet till jordbruket i Norrland och jordbrukspolitiken
            skall jag av tidsmässiga skäl inskränka mig till att återigen
            varna för att regeringen nu underskattar kostnaderna för att behålla
            ett livskraftigt jordbruk i Norrland.
          </note>
          <note>
            Risken med detta är att man förhandlar på en alltför låg kostnadsnivå
            och att en dyr nota kommer om något år när det visar sig att man
            behöver mer pengar, men att det då är för sent att förhandla med
          </note>
          <note>
            EG om delfinansiering. Lägg alla kostnader på bordet redan nu,
            så att vi kan förhandla så att EG
          </note>
          <note>
            i möjligaste mån förmås att delfinansiera de kostnaderna.
          </note>
          <note>
            Norrlandsstödet är någonting man lägger på den bas som finns
            i allmänna priser. Det golvet kommer att sänkas vid ett inträde.
            Det innebär att man får lov att öka stödet om man skall behålla
            täckningsgraden inom Norrlandsstödet.
          </note>
          <note>
            Fisket kan för en del kanske synas marginellt. Det är dock viktigt
            att denna förhandling, som ju gäller vilka permanenta resurser
            som är svenska, förs så att vi kan bevara torskfiske i Östersjön
            och även i
          </note>
          <note>
            Nordsjön får framtida permanent tillgång till de resurser vi
            har förhandlat oss fram till, inte minst i samband med upplösningen
            av frågan om den vita zonen. Det handlar också om att möjliggöra
            fiske av andra arter så att trycket på torsken inte blir för starkt
            av ekologiska skäl.
          </note>
          <note>
            Budgetfrågan är i slutomgången en avgörande fråga, dvs. hur stora
            kostnaderna blir för Sverige.
          </note>
          <note>
            Det är viktigt att vi i möjligaste mån driver budgetfrågan separat.
            Givetvis vill EG-sidan lägga allt i en pott den sista natten.
            Risken är förstås att jordbrukslösningar och regionallösningar
            blir dyrare och dyrare denna sista natt, och kostar mer och mer
            på budgeten. Hur skall vi kunna undvika att motsidan bestämmer?
          </note>
          <note>
            Eftersom EG-sidan vill ha oss som medlemmar har också den en
            tidspress på sig när det gäller att reglera just villkoren för
            jordbruket och regionalpolitiken. Den tidspressen har man inte
            när det gäller budgeten.
          </note>
          <note>
            Det är alltså viktigt att Sverige i möjligaste mån även i en
            sen slutskedesförhandling söker separera sakfrågorna och förhandlar
            om budgetfrågorna separat -- efter det första förväntade nej vi
            fått --
          </note>
          <note>
            så att den tillträdesakt som Sverige förhoppningsvis snart har
            förhandlat sig fram till innebär att vi till rimliga kostnader
            kan bli medlemmar i den union där vi kan verka för svenska värderingar.
          </note>
          <note>
            De politiska partierna kan då föra sin kamp inte bara här i vår
            riksdag utan också i ett europeiskt sammanhang. Mot den bakgrunden
            är det viktigt att förhandlingen förs med beaktande av de synpunkter
            jag har beskrivit.
          </note>
          <note type="speaker">
            Anf. 75 BENGT DALSTRÖM (nyd):
          </note>
          <note>
            Herr talman! Herr statsråd! Alla här i riksdagen har klart för
            sig vad som ligger bakom bildandet av EG
          </note>
          <note>
            eller EU, nämligen behovet av att förebygga ett nytt krig. EU
            är i grunden en organisation tillkommen för fred och frihandel.
            Den har sina fyra kända friheten, dvs. friheten att röra sig över
            gränserna för varor, tjänster, kapital och människor.
          </note>
          <note>
            De mervärden som Sverige får genom att ansluta sig till EU är
            helt uppenbara för många. Andra är tveksamma eller motståndare
            till ett medlemskap.
          </note>
          <note>
            Kunskapen om EU:s mål och medel är nyckeln till ett ja till medlemskap.
            Ulf Dinkelspiel vet att det är min käpphäst, nämligen att föra
            ut kunskap som familjen Svensson begriper, som automatiskt slår
            sönder nej-sidans konstruerade och många gånger falska motargument.
            Den enda populära informationsbroschyren som distribuerats till
            landets hushåll är enligt min uppfattning svårläst och rörig.
            Typografin på den hör mer hemma i industrireklamen än i en mänsklig
            kontakt med familjen Svensson. Jag visar upp den här så att ni
            kan se hur den ser ut. Jag tror inte att den kommunicerar på rätt
            sätt.
          </note>
          <note>
            Jag hoppas emellertid att Ulf Dinkelspiel som ytterst ansvarig
            kan medverka till att intressera TV
          </note>
          <note>
            för att skapa lättsamma program, gärna med tävlingsbetonade idéer,
            som motvikt till de EU-
          </note>
          <note>
            fientliga programinslag vi levt med i Glashuset med
          </note>
          <note>
            Bosse Holmström. Det är nästan ett måste om vi skall vända opinionsvinden
            till ett kraftigt ja till
          </note>
          <note>
            EU.
          </note>
          <note>
            Jag inledde med att tala om freden som en utlösande faktor bakom
            tillkomsten av EU. Det som händer framför våra ögon i Europa,
            i
          </note>
          <note>
            Jugoslavien, är ett talande bevis för behovet av ett säkerhetspolitiskt
            utvecklat samarbete inom EU.
          </note>
          <note>
            Det är ett av skälen till att vi i Ny demokrati säger ja till
            EU. Men i botten ligger den handelspolitiska nödvändigheten att
            Sverige med 75 % av sin export till EU- och EFTA-länder inte kan
            ställa sig utanför en marknad med 380 miljoner människor. Vi måste
            vara med och påverka och fatta de beslut som styr hela grunden
            för vår välfärd. Så är det ju -- utan en konkurrenskraftig svensk
            industri och export skulle vårt välfärdssystem raskt rämna sönder.
          </note>
          <note>
            Enligt nej-sägarna skulle Sverige inte få något att säga till
            om i EU. Vad är det för nonsens?
          </note>
          <note>
            Tillsammans med t.ex. Danmark och Norge får vi fler röster än
            Tyskland som faktiskt har tre gånger större folkmängd. Där kan
            man tala inflytande i förhållande till antalet människor i Sverige.
          </note>
          <note>
            Låt oss se på jämställdhetsdebatten. Talet om att den svenska
            kvinnans ställning i samhället skulle försämras genom ett medlemskap
            i EU är också fel.
          </note>
          <note>
            EU har en i många stycket tuffare lagstiftning när det gäller
            kvinnans rättigheter än vad Sverige har.
          </note>
          <note>
            I EU gäller t.ex. likalönsprincipen vid samma arbetsuppgifter
            för man och kvinna.
          </note>
          <note>
            Andra är oroliga för att ett svenskt medlemskap i
          </note>
          <note>
            EU skulle ge oss sämre sociala förmåner. Det är också fel. Varje
            land bestämmer sin egen socialpolitik och sina egna trygghetssystem
            enligt tankegången om närhetsprincipen. Besluten skall fattas
            så nära de berörda som möjligt. Det är ett mycket viktigt principiellt
            ställningstagande från
          </note>
          <note>
            EU:s sida.
          </note>
          <note>
            Frågan om ålderspensionen för en person som arbetat i flera EU-länder
            är också löst. Pensionen från respektive land räknas utifrån landets
            pensionsregler med hänsyn till intjänandetiden.
          </note>
          <note>
            Den saken är också klar.
          </note>
          <note>
            Ett medlemskap i EU kommer också att ge oss lägre matpriser genom
            att gränshinder och tullar försvinner. Det inträffar ju inte genom
            vårt medlemskap i EES. Som EU-medlem får vi också en ökad konkurrens
            genom att fler butikskedjor kommer att etablera sig i Sverige.
            Samtidigt öppnas möjligheter för svenska livsmedelsföretag att
            fritt exportera sina varor till hela Europa.
          </note>
          <note>
            Vad som däremot oroar mig är de svenska företagens relativa ointresse
            och bristande kunskaper om EU-marknadens möjligheter. Det gäller
            inte minst företagens utnyttjande av de internationella datasystemens
            informationsbanker.
          </note>
          <note>
            Är det månne så enkelt att det är språkkunskaperna som saknas?
            NUTEK, Exportrådet och handelskamrarna har här en stor uppgift
            att fylla.
          </note>
          <note>
            Det gäller verkligen att utnyttja den snabbt expanderande informationsteknologin.
          </note>
          <note>
            Sverige kan inte och får inte isolera sig ifrån
          </note>
          <note>
            Europas miljöproblem. Det är en annan sida av saken. Vi måste
            vara med och påverka miljökraven inom EU. Vi vet att vi importerar
            mer än 70 % av miljöföroreningar luftvägen från EU-länderna.
          </note>
          <note>
            Samtidigt måste vi medverka till att miljövillkoren ger lika
            konkurrensmöjligheter för industrin inom
          </note>
          <note>
            EU.
          </note>
          <note>
            Låt mig sedan göra en reflexion när det gäller alkoholfrågan
            och EU. Distributionsmonopolets förespråkare, som i dag gläder
            sig över ett eventuellt bibehållet Systembolag och dess butiker,
            binder kanske ris åt sin egen rygg. I dag finns det faktiskt ingen
            utredning som talar om vad svenska folket, ja- och nej-sägare
            till EU, verkligen tycker i alkoholfrågan när det gäller distributionsmonopolet.
          </note>
          <note>
            Medlemskapet i EU innebär också en nödvändig anpassning till
            den gemensamma jordbrukspolitiken, CAP. En sådan anpassning måste
            innefatta harmoniseringen av skatter och avgifter så att konkurrensen
            sker på lika villkor.
          </note>
          <note>
            Fram till dess bör Sverige inte ensidigt sänka gränsskyddet.
          </note>
          <note>
            EU bedriver i dag en starkt reglerad jordbrukspolitik. När Sverige
            erhållit medlemskap bör vi fortsätta att verka för en avreglerad
            jordbruksmarknad inom EU. Verksamheten måste bedrivas på affärsmässiga
            grunder, och företagens vinst och förlust skall kvittas mot andra
            inkomstslag i likhet med vad som gäller för andra företag.
          </note>
          <note>
            Produktionen skall styras av konsumenternas önskemål på en konkurrensutsatt
            marknad.
          </note>
          <note>
            Jordbruket måste då också producera det den svenska marknaden
            efterfrågar. Samtidigt måste vi satsa på utvecklingen av nya grödor,
            produkter och teknik i samklang med nationella och internationella
            forskningsinstitut. Där måste också självfallet stor hänsyn tas
            till hälsosamma och miljövänliga produktionsmetoder.
          </note>
          <note>
            Det viktiga regionala EU-stödet till den arktiska jordbrukszonen
            har jag kallat nästa område som jag tänkte nämna. Där anser vi
            att regeringen fört en skicklig förhandlingspolitik. Det gäller
            inte minst vid veckans aktuella diskussioner i
          </note>
          <note>
            Stockholm. I dag kommer positiva signaler från ministerrådets
            möte om just stödet till
          </note>
          <note>
            Norrlandsregionen. Det hörde vi också från Mats
          </note>
          <note>
            Hellström. Om regeringen får gehör för sina senast framförda
            förslag till lösningar tror jag att det säkert blir ett mycket
            tungt plus i kanten för fler ja till EU.
          </note>
          <note>
            Herr talman! Låt mig avslutningsvis säga några ord om Ny demokratis
            syn på folkomröstningen om
          </note>
          <note>
            Sveriges medlemskap i Europeiska unionen. Om förhandlingarna
            avslutas i vår och EG-
          </note>
          <note>
            parlamenetet fattar beslut om Sveriges medlemskap i juni föreslår
            vi en folkomröstning i juni--juli. Vi vill inte koppla samman
            folkomröstningen med de allmänna valen i september. I dag verkar
            det tyvärr som om beslutet om vårt medlemskap i EU inte kommer
            att fattas förrän till hösten, och då av ett nyvalt EU-
          </note>
          <note>
            parlament. Men, herr talman, vi kan alltid hoppas att EU-parlamentet
            når fram till ett beslut före sommaruppehållet.
          </note>
          <note type="speaker">
            Anf. 76 BENGT HURTIG (v):
          </note>
          <note>
            Herr talman! Vi står nu inför slutspurten i medlemskapsförhandlingarna.
            Jag tror inte att vi skall överdramatisera deras betydelse för
            det slutgiltiga ställningstagande bland de svenska medborgarna.
            Det som man förhandlar om är kanske en promille av hela det regelverk
            som blir aktuellt och som kommer att bli en del av det svenska
            regelverket.
          </note>
          <note>
            Stora frågor som grundlagsändringar, utrikes- och säkerhetspolitik,
            EMU-processen och målet att ha en oavhängig centralbank, trafik
            och miljö är ju redan avprickade, som det heter. Det finns tillräcklig
            grund för ett ställningstagande.
          </note>
          <note>
            Jag vill också kort påminna om vad Bertil Måbrink sade på förmiddagen
            om den svenska alliansfriheten. Han sade: Tala klarspråk inför
            era väljare! Säg till dem att Sverige nu söker medlemskap i vad
            som sannolikt kommer att bli en militärpolitisk stormakt vars
            försvar kommer att baseras på Frankrikes och Storbritanniens kärnvapensarsenal!
          </note>
          <note>
            På Centerpartiets stämma 1993 i Falkenberg slogs fast att förhandlingarna
            skall säkerställa att Sverige som suverän nation kan bibehålla
            sin alliansfrihet i fred syftande till neutralitet i krig och
            inte ingå i ett gemensamt försvar och stå utanför en eventuell
            gemensam valuta. Det är alltså ett stämmobeslut från Centerpartiet.
          </note>
          <note>
            Anser Centern att detta säkerställande har uppnåtts i dag?
          </note>
          <note>
            Socialdemokraterna sade i sina krav inför förhandlingarna att
            Sverige vid ett medlemskap i full överenstämmelse med unionsfördraget
            skall stå utanför den västeuropeiska unionen och inte delta i
            utarbetandet och genomförandet av de unionsbeslut och unionsaktioner
            som har försvarspolitiska konsekvenser. Står socialdemokraterna
            fortfarande fast vid detta sitt krav i medlemskapsförhandlingarna?
            Vill ni att vi skall stå utanför VEU, i enlighet med de krav som
            ni ställde inför förhandlingarna?
          </note>
          <note>
            På den socialdemokratiska partikongressen i september i fjol
            beslöt man också att inför EU-
          </note>
          <note>
            förhandlingarna förbehålla sig rätten att föra en självständig
            utrikespolitik. Såvitt jag förstår har socialdemokraterna nu utan
            reservationer godtagit formuleringarna i Maastrichtfördragets
            artiklar J 1
          </note>
          <note>
            och J 2, där det sägs att medlemsländerna i internationella fora
            skall hävda de gemensamma ståndpunkterna.
          </note>
          <note>
            Ni sade också om EMU att Sverige först när den slutgiltiga utformningen
            av EMU:s tredje steg är klargjord efter den regeringskonferens
            som inleds
          </note>
          <note>
            1996 skall ta ställning till ett svenskt deltagande i en gemensam
            valuta och en centralbank. Vi vet hur resonemangen nu går om detta,
            efter det att detta avsnitt har prickats av.
          </note>
          <note>
            Under den interpellationsdebatt som avhölls i fredags och den
            diskussion som vi hade på måndagen i den gemensamma parlamentarikerkommittén
            stod det klart att
          </note>
          <note>
            Sverige inte hade fått några juridiskt hållbara garantier för
            att kunna bibehålla högre miljönormer efter de fyra övergångsåren.
            Jag antar att EG-ministern i dag inte har någon annan uppfattning
            om detta. Det är viktigt att svenska folket får detta förhållande
            klart för sig. Det som vi har fått ett fullständigt undantag för
            är ju rätten att snusa.
          </note>
          <note>
            De socialdemokratiska kraven inför förhandlingarna löd: Behåll
            handlingsfriheten gentemot EU:s regler beträffande en lång rad
            uppräknade kemikalier, avgaskrav och miljöklassning av motorfordon!
            Sverige skall ensidigt kunna bestämma om miljöavgifter, gröna
            skatter och avgifter på bekämpningsmedel och handelsgödsel. Denna
            handlingsfrihet och ensidighet har nu kraftigt urholkats.
          </note>
          <note>
            Ett exempel på vad som händer med handlingsfriheten i Sverige
            är det som händer när vi nu avser att införa strängare regler
            för det ozonnedbrytande ämnet HCFC. Man vill avveckla detta ämne
            1996. Nu har kommissionären Martin
          </note>
          <note>
            Bangemann i ett brev till den svenska regeringen protesterat
            och kräver att man skall uppskjuta införandet av strängare regler.
            EU vill avveckla detta ämne först år 2015. Sverige anklagas nu
            av
          </note>
          <note>
            Bangemann för att skapa handelshinder i strid med
          </note>
          <note>
            EES-avtalet. Ett bättre sätt att uttrycka saken vore att EU:s
            frihandelskrav är en barriär för miljöskydd. Det skulle vara intressant
            om Ulf
          </note>
          <note>
            Dinkelspiel kunde lätta litet på förlåten och tala om vad den
            svenska regeringen tänker svara kommissionären Bangemann.
          </note>
          <note>
            Vi kan ju nu också konstatera hur regeringen hukar inför EG-kommissionens
            krav att medlemsländerna inte skall kräva förbud av export av
            miljöfarligt avfall till t.ex. Östeuropa. Danmark står kavat upp
            för detta men får ett svagt stöd.
          </note>
          <note>
            Undantag gäller dock för Norge och Island, som ger ett ganska
            kraftfull stöd därför att man hukar inför
          </note>
          <note>
            EU-förhandlingarna. Min fråga är: Vilken är den nordiska miljöprofilen
            i dessa frågor?
          </note>
          <note>
            Herr talman! Jag har haft förmånen att både som vanlig ledamot
            och medlem i EU-delegationen få resa och träffa andra politiker
            ute i Europa. Någon brukar då och då tala om för mig att EU är
            ett socialistiskt projekt och att det nu gäller för politiker
            i Europa att visa ledarskap, ställa upp och gå emot även starka
            folkopinioner för att driva utvecklingen framåt och göra EU till
            en ledande kraft på världsarenan, som det heter.
          </note>
          <note>
            Jag frågar då, herr talman: Vilka andra länder och regioner i
            vår omvärld är det som skall ledas? Har någon frågat dem? Skall
            världens länder delas upp i ledande och ledda länder? På vilket
            område skall det här ledarskapet gälla?
          </note>
          <note>
            Jag frågar också: Vad tror ni en union som byggs mot starka folkopinioner
            egentligen får för styrka?
          </note>
          <note>
            Hur skall det normsystem som den politiska eliten formar under
            kristallkronorna i Bryssel omsättas i praktisk verklighet, om
            stora delar av befolkningarna inklusive företagare och bönder
            egentligen inte tror så mycket på projektet?
          </note>
          <note>
            Kommer då alla förordningar och direktiv som produceras att i
            verkligheten någonsin få en praktisk tillämpning? Vi vet att detta
            är ett stort problem.
          </note>
          <note>
            Herr talman! Det talas nu för tiden oerhört mycket om vikten
            av effektivitet och snabbhet i beslutsfattandet. Därför får många
            politiker i bästa fall nöja sig med att godkänna övergripande
            principer och överlåta utformning av regler, övervakning och tvistlösning
            till tjänstemän och byråkrati. Dessa byråkrater hårdbevakas i
            sin tur av en armé av lobbyister. I Bryssel finns de i tusental.
            Det politiska systemet övergår därmed mer och mer till att bli
            ett lobbyistpåverkat juridiskt system. Det offentliga samtalets
            betydelse för normbildningen minskar, som
          </note>
          <note>
            Grundlagsutredningen säger.
          </note>
          <note>
            Det är därför inte underligt, herr talman, att många
          </note>
          <note>
            EG-parlamentariker säger: Vi lämnade från oss makten i våra hemländers
            parlament, men vi fick den inte tillbaka när vi kom hit. Och detta
            inser givetvis också stora delar av valmanskåren ute i
          </note>
          <note>
            Europa, som helt enkelt struntar i att rösta eller engagera sig
            partipolitiskt. De arméer av arbetslösa och fattiga som är det
            främsta uttrycket för krisen i
          </note>
          <note>
            EU-länderna sätter tyvärr inte heller särskilt stort hopp till
            denna politiska elit. Klyftorna mellan rika och fattiga, mellan
            arbetande och arbetslösa, mellan starka regioner och svaga regioner
            har snarare ökat än minskat, trots de insatser som faktiskt gjorts
            och de löften om ett medborgarnas
          </note>
          <note>
            Europa som har utställts.
          </note>
          <note>
            Jag är så pass gammal att jag gick i den svenska folkskolan strax
            efter andra världskriget. På den tiden skulle skolbarnen impregneras
            mot diktaturens lockelser och för demokratin.
          </note>
          <note>
            Visserligen hade dåtidens diktatursystem fördelen att man kunde
            fatta snabba och effektiva beslut utan folkets hörande, sade mina
            lärare till mig. Men demokratin var ändå en sådan värdegrund för
            allt samhällsliv att vi fick acceptera långsamhet och en öppen
            debatt för att folket skulle kunna välja och kontrollera sina
            makthavare. All makt skulle utgå från folket, fick vi inpräntat
            i oss.
          </note>
          <note>
            För mig blev därför demokratin i meningen folkstyret grunden
            för den socialistiska visionen.
          </note>
          <note>
            Utan ett djupt och aktivt folkstyre kommer det heller aldrig
            att kunna utvecklas något socialistiskt samhälle. Också ur denna
            synpunkt är det för mig befängt att tala om den europeiska unionen
            som ett socialistiskt projekt. Ett system som grundlagsfäster
            det privata kapitalets rörelsefrihet och överlåter valuta- och
            penningpolitik till oberoende bankdirektörer är en för mig hittills
            okänd form av socialism.
          </note>
          <note type="speaker">
            Anf. 77 HADAR CARS (fp):
          </note>
          <note>
            Herr talman! Jag kan inte avhålla mig från att notera att den
            gamla folkskolan uppenbarligen hade sina brister. Trots demokratiundervisningen
            blev faktiskt herr Hurtig kommunist.
          </note>
          <note>
            Herr talman! En fråga som vi alla kan ha anledning att ställa
            oss inför slutförhandlingarna om svenskt medlemskap i den europeiska
            unionen är hur vi ser på Sveriges roll och vikt i Europa och i
            världen.
          </note>
          <note>
            Hur vi besvarar den frågan bör ha betydelse för vilka mål vi
            sätter särskilt högt i förhandlingarna med den europeiska unionen.
          </note>
          <note>
            För min del känns det då viktigt att framhålla
          </note>
          <note>
            Sverige som en europeisk kulturnation med en i europeisk historia
            osedvanlig politisk kontinuitet.
          </note>
          <note>
            Vårt lands omfattning och gränser har skiftat genom århundradena,
            men sedan 1523 har det i
          </note>
          <note>
            Stockholm utan avbrott funnits en svensk regering som styrt ett
            självständigt land. Av Europas nuvarande huvudstäder har bara
            London en historia som i det avseendet överträffar Stockholm.
          </note>
          <note>
            Säkerhetspolitiken är den viktigaste uppgiften för varje lands
            statsledning. Målet för säkerhetspolitiken är att tillförsäkra
            landets medborgare rätten att självständigt -- utan yttre tvång
            -- forma sin framtid efter egna värderingar. I
          </note>
          <note>
            det avseendet måste man nog säga att generationer av svenska
            politiker varit framgångsrika. Den långa period av fred som Sverige
            åtnjutit stärker den bilden.
          </note>
          <note>
            Tryggheten i vår nationella identitet har inte försvårat utan
            snarare underlättat ett internationellt engagemang och en öppenhet
            för handel, ekonomiskt samarbete och kulturellt utbyte med vår
            omvärld. Så har också den inspiration och de intryck som vi fått,
            inte minst från de många europeiska kulturerna, berikat oss och
            medverkat till att göra Sverige till det land det är i dag.
          </note>
          <note>
            Sverige är ett rikt land. Utbildningsnivån är hög, infrastrukturen
            väl utvecklad. Vi har en industri, en servicenäring och ett jordbruk
            som mycket väl kan matcha det som finns i andra länder i Europa.
          </note>
          <note>
            Sverige är välbeställt med naturresurser och har natur- och miljötillgångar
            av mycket hög klass.
          </note>
          <note>
            Visst är jag, som alla andra, medveten om att det för närvarande
            råder kassabrist i statens finanser.
          </note>
          <note>
            Det måste vi ändra på, liksom vi måste komma till rätta med problemen
            med den höga arbetslösheten.
          </note>
          <note>
            Men det är, som jag ser det, varken bra eller sakligt korrekt
            om landets ledande politiker tecknar bilden av Sverige som ett
            fattigt land, nästan som ett slags europeiskt u-land.
          </note>
          <note>
            Vad jag vill ha sagt med detta är att Sverige har mycket att
            bidra med i ett fördjupat europeiskt samarbete inom ramen för
            den europeiska unionen. Därför är det också viktigt att vi i EU:s
            organ för rådslag och beslut får de möjligheter till inflytande
            som Sverige som nation är väl förtjänt av.
          </note>
          <note>
            Alla svenskar, t.o.m. infödda stockholmare boende i Stockholms
            innerstad, känner mycket starkt för att hela Sverige skall vara
            bebott. Också vi i
          </note>
          <note>
            Stockholm vill ha ett levande norrländskt inland.
          </note>
          <note>
            Därför är det centralt att det i de förhandlingar vi nu för skall
            gå att inom EU få gehör för en regionalpolitik som försäkrar oss
            den möjligheten att ha hela vårt land bebott. Där finns också
            delar av jordbrukspolitiken inlagd. Frågorna om regionalpolitiken
            och möjligheten att bedriva jordbruk i Norrland bör därför ges
            mycket hög prioritet i förhandlingarna.
          </note>
          <note>
            Det förefaller mig som om de tankar och det material som vi har
            presenterat och de besök vi har medverkat till att låta ledande
            ministrar, kommissionärer och EG-parlamentariker från EU
          </note>
          <note>
            göra i övre Norrland, har gett resultat. Det utspel som har kommit
            från ministerrådet tyder på att man uppenbarligen har tagit intryck
            av Sverige och att det i dag kanske kan finnas bättre förutsättningar
            än tidigare att hitta en lösning som tryggar just det norrländska
            inlandets fortsatta möjlighet att vara befolkat och människors
            möjlighet att verka och leva efter de förhållanden som naturen
            där medger.
          </note>
          <note>
            Något som -- det är jag övertygad om -- svenskar är mycket angelägna
            om när det gäller vårt medlemskap i EU, är att den mat man kan
            köpa i affärerna och äta på restaurangerna skall hålla mycket
            hög kvalitet. Om människor som en följd av ett EU-medlemskap skulle
            bli osäkra på den här punkten, skulle de säkert också bli osäkra
            på värdet av ett sådant medlemskap. Därför tror jag t.ex. att
            vi måste ställa mycket höga krav på att salmonella och andra djursjukdomar,
            och för den delen också växtsjukdomar, skall kunna hindras från
            att slå rot i Sverige.
          </note>
          <note>
            Det är viktigt att det finns ett samband mellan vad vi betalar
            och vad vi får ut av ett medlemskap, men det vore som jag ser
            det fel att reducera den här frågan till en enkel räkneoperation.
            Ett medlemskap i den europeiska unionen ger oss nämligen så oerhört
            mycket mer än det man kan räkna fram genom att ställa upp en kolumn
            plus och en kolumn minus och sedan summera och försöka se vilken
            kolumn som har högst siffra.
          </note>
          <note>
            Det viktigaste med medlemskapet i den europeiska unionen som
            jag ser det är att det ökar vårt lands säkerhet och våra medborgares
            förutsättningar att långsiktigt utforma vårt land, dess kultur,
            dess ekonomiska och politiska liv efter våra egna önskemål.
          </note>
          <note>
            Ett medlemskap ger oss också möjlighet att arbeta för fred i
            hela Europa, genom att vi inom EU:s ramar kan vinna gehör för
            ståndpunkter som omfattas också av de andra europeiska länderna
            och som kan bidra till att konflikter som den i
          </note>
          <note>
            Jugoslavien förhoppningsvis blir något som inträffar sällan,
            något som kanske aldrig mer upprepas i Europa.
          </note>
          <note>
            Vi får genom ett EU-medlemskap förutsättningar att verka för
            en bättre miljö. Det går inte att inom nationers gränser lösa
            de avgörande miljöproblem som Europa står inför. Det kan man bara
            klara genom ett samarbete, med ett gemensamt beslutsfattande som
            grund.
          </note>
          <note>
            Genom EU får vi tillgång till en stor marknad, en trygg inre
            marknad, vilket i sin tur är förutsättningen för tillväxt och
            för en tryggad arbetssituation för våra medborgare.
          </note>
          <note>
            Jag är egentligen inte ute efter att polemisera, Mats
          </note>
          <note>
            Hellström, men jag noterade med glädje med vilket starkt patos
            Mats Hellström talade om ramhushållning. Min historika bild är
            dock den, att det inte var ramhushållning som socialdemokratin
            stod för, utan att kampen mellan Folkpartiet och
          </note>
          <note>
            Socialdemokraterna på den tiden gick ut på att
          </note>
          <note>
            Socialdemokraterna önskade planhushållning, medan Bertil Ohlin
            däremot arbetade för att åstadkomma ett samhälle baserat på ramhushållning.
            Men om ni nu har tagit över hans idéer också på den punkten, har
            jag självfallet ingenting att invända.
          </note>
          <note>
            Det är viktigt att förhandlingarna om medlemskap i den europeiska
            unionen kan slutföras nu. Jag tror inte alls att förutsättningarna
            för att få ett bättre resultat för Sveriges del ökar om vi inte
            nu blir färdiga utan skjuter frågan längre fram. Just nu finns
            ett intresse, inte bara i Sverige utan bland alla
          </note>
          <note>
            EU:s medlemsstater, för att åstadkomma ett resultat. Det finns
            ett intresse bland ledande politiker och ekonomer i hela Europa.
            Låt oss utnyttja det tillfället och se till att vi nu når fram
            till en uppgörelse!
          </note>
          <note>
            Europaparlamentet spelar i de här sammanhangen en viktig roll.
            Det är Europaparlamentet som i efterhand skall godkänna det resultat
            som uppnås i förhandlingarna. Självfallet är det viktigt att man
            då får dokumentationen i tid. Vi har nyligen haft ett besök av
            företrädare för Europaparlamentet här i
          </note>
          <note>
            Sverige, och de har understrukit sin önskan både att se till
            att behandla det avtal som Sverige kan komma att sluta på ett
            riktigt sätt och på bas av sedvanlig parlamentarisk praxis och
            att ge sitt stöd till Sverige, för att åstadkomma det medlemskap
            som vi eftersträvar.
          </note>
          <note>
            Att klara den här förhandlingen, herr talman, är inte helt lätt,
            men jag tycker att man ändå har anledning till viss optimism.
            Jag vill därför sluta mitt anförande med att önska Europaministern
            och hans medarbetare all framgång i de förhandlingar som han nu
            står inför.
          </note>
          <note>
            (Applåder)
          </note>
          <note type="speaker">
            Anf. 78 BENGT HURTIG (v) replik:
          </note>
          <note>
            Herr talman! Hadar Cars uttalar sig om min politiska historia
            på ett insinuant sätt.
          </note>
          <note>
            Jag blev i slutet av 50-talet organiserad socialdemokrat. Det
            var de slutsatser jag drog av de politiska lärdomar jag hade fått.
            Jag var socialdemokrat i några år, till i mitten på 60-talet,
            då jag tyckte att hukandet för den dåvarande storfinansen och
            det internationella kapitalet gick litet för långt. Jag kunde
            emellertid inte omedelbart gå över till det parti som då fanns,
            på grund av vad man kunde uppfatta som dess lojaliteter gentemot
            andra länder. När dessa däremot försvann, den demokratiska plattformen
            byggdes upp och anslutningen till grunderna för den svenska arbetarrörelsens
            principer kom till stånd var det inget problem att byta parti.
            Vi har också lagt ner ett omfattande arbete just för att säkra
            de demokratiska landvinningar som har uppnåtts i det här landet.
          </note>
          <note>
            Jag känner Hadar Cars som en socialt ansvarskännande person,
            men jag blir tveksam när det gäller den konsekvensutredning som
            inte skall gå ut på remiss, som inte andra organisationer och
            människor skall få yttra sig om och som skall ligga till grund
            för regeringens fortsatta beslutsfattande.
          </note>
          <note>
            Det sägs om alkoholmissbruket på s. 73 i bil. 6 att vi har en
            post på plussidan, eftersom alkoholmissbruket genom dödsfall i
            förtid medför inbesparingar av pensioner, äldeomsorg, m.m.
          </note>
          <note>
            Tycker Hadar Cars att det här är ett lämpligt sätt att formulera
            sig i en statlig utredning?
          </note>
          <note type="speaker">
            Anf. 79 HADAR CARS (fp) replik:
          </note>
          <note>
            Herr talman! Jag vill nöja mig med att kommentera den första
            delen av det som Bengt Hurtig anförde.
          </note>
          <note>
            För mig har kommunism alltid stått för ofrihet, förtryck och
            terror. Jag är överraskad över att personer som man stundtals
            kan ha ett riktigt trevligt utbyte med har valt -- ursprungligen
            eller senare i livet -- att ansluta sig till den läran och till
            ett parti som har stått för de idéerna. Bengt Hurtig sade att
            han i folkskolan hade fått lära sig respekt för demokrati, och
            jag kände det då som angeläget att framhålla att skolundervisningen
            på den punkten uppenbarligen inte har varit hundraprocentigt framgångsrik.
          </note>
          <note type="speaker">
            Anf. 80 BENGT HURTIG (v) replik:
          </note>
          <note>
            Herr talman! Jag konstaterar att Hadar Cars inte har någon kommentar
            till vad jag citerade ur den statliga offentliga utredningen.
          </note>
          <note>
            Vi vet att det i EG-parlamentet förmodligen förbereds ett beslut
            som innebär att man godkänner en liberalisering av narkotikahandeln.
            Har de svenska parlamentarikerna vid sina möten med
          </note>
          <note>
            EG-parlamentariker tagit upp den här frågan och försökt att få
            dem att förstå att detta är något totalt oacceptabelt för svenskt
            vidkommande?
          </note>
          <note type="speaker">
            Anf. 81 HADAR CARS (fp) replik:
          </note>
          <note>
            Herr talman! Jag kan med glädje notera att flertalet länder i
            den europeiska unionen är starka motståndare till ett frisläppande
            av narkotika och att den svenska regeringen, och för den delen
            en mycket bred majoritet i denna riksdag, delar den uppfattningen
            och ihärdigt kommer att kämpa mot en liberalisering på narkotikaområdet.
          </note>
          <note>
            Bengt Hurtig frågade också om frågan togs upp under sammanträdet
            med
          </note>
          <note>
            Europaparlamentarikerna. Ja, den togs upp.
          </note>
          <note>
            Socialminister Bengt Westerberg anförde där precis de åsikter
            som jag här gjort mig till tolk för, nämligen att kampen mot narkotika
            måste föras.
          </note>
          <note>
            Han begärde också och förutsåg att de europeiska länderna skulle
            medverka aktivt i den kampen.
          </note>
          <note type="speaker">
            Anf. 82 KARIN FALKMER (m):
          </note>
          <note>
            Herr talman! I den offentliga debatten om Sveriges medlemskap
            i den europeiska unionen har själva huvudfrågan skjutits åt sidan.
            Medlemskapsfrågans betydelse för vår gemensamma framtid och värdet
            av att vi i vårt land är med och tar ansvar för utvecklingen i
            Europa har drunknat i ett sammelsurium av detaljer och småskuren
            negativism. Om minister Dinkelspiel ursäktar:
          </note>
          <note>
            Förhandlingsresultat i all ära, men jag hoppas att vi snart kan
            fokusera debatten på de väsentliga värden som ligger bakom Europasamarbetet.
            Det handlar om Sveriges roll i det framtida Europa och i världen.
          </note>
          <note>
            Trots vinter och kyla ute befinner vi oss just nu mitt i en mycket
            het vecka. Mot veckohelgen kommer temperaturen i Ulf Dinkelspiels,
            vid det här laget välkända, ketchupflaska att stiga alltmer.
          </note>
          <note>
            Förhoppningsvis kommer flaskans innehåll genom uppvärmning och
            omsorgsfull bearbetning att anta flytande form så att allt kommer
            ut inom tidsmarginalen, allt på en gång som
          </note>
          <note>
            Europaministern förutspådde på ett mycket tidigt stadium i förhandlingsprocessen.
          </note>
          <note>
            Även om vi inte kan räkna med att få igenom alla de kvarstående
            förhandlingsfrågorna precis enligt våra utgångsbud är det viktigt
            att slutresultatet blir tillräckligt aptitligt för svenska folket.
            EU:s medlemsländer har satt som mål att Sverige och de andra ansökarländerna
            skall bli medlemmar i början av år 1995.
          </note>
          <note>
            Under resans gång har uttrycket ''det är sakfrågorna som står
            i fokus'' upprepats så många gånger av Europaminister Ulf Dinkelspiel
            att tesen närmast blivit bevingad. Förhandlingsresultatet är viktigt.
            Det har vi hela tiden varit överens om. Jag har också goda förhoppningar
            om ett bra slutresultat, och jag önskar förhandlarna all lycka.
          </note>
          <note>
            Vi kan glädja oss åt det förhandlingsresultat som blev klart
            i december. Då uppnådde våra förhandlare inte bara resultatet
            att svenska ståndpunkter på miljöområdet och bevarandet av frihandelsavtalen
            med Estland, Lettland och
          </note>
          <note>
            Litauen fick gehör hos EU. EU beslutade dessutom att följa Sveriges
            exempel och att förändra sin egen politik i samma riktning som
            Sveriges.
          </note>
          <note>
            Detta har vi uppnått, trots att Sverige ännu inte är medlemmar
            i EU. Genom medlemskap kommer
          </note>
          <note>
            Sveriges möjligheter till inflytande på Europas utveckling att
            ytterligare öka.
          </note>
          <note>
            Visst kan förhandlingarna komma att köra fast och då komma att
            ta längre tid; det förstår alla. Men det finns ingenting som på
            förhand säger att förhandlingarna inte kan slutföras som planerat.
          </note>
          <note>
            Det finns inte heller någonting som säger att vi i
          </note>
          <note>
            Sverige skulle vinna något på en förlängd förhandlingstid eller
            att det på något sätt skulle gagna svenska intressen om t.ex.
          </note>
          <note>
            Europaparlamentet skulle skjuta beslutet i utvidgningsfrågan
            till efter
          </note>
          <note>
            Europaparlamentsvalet. Tvärtom skulle en förhalning förmodligen
            bli kontraproduktiv och innebära mer osäkerhet och oförutsägbara
            risker.
          </note>
          <note>
            Vi är många svenska riksdagsledamöter som i möten med våra respektive
            politiska vänner på europeisk nivå försökt att nå förståelse för
            de svenska förhandlingspositionerna.
          </note>
          <note>
            Europakontakterna har varit mycket täta på olika politiska nivåer.
            Avsikten har hela tiden för oss moderater varit att underlätta
            förhandlingarna och att gagna svenska intressen.
          </note>
          <note>
            Anmärkningsvärt nog förefaller det som om socialdemokraterna
            i sina Europakontakter tidvis agerat för att försena vårt medlemsinträde,
            detta oberoende av hur förhandlingsresultatet faller ut.
          </note>
          <note>
            För Sverige är det viktigt att bli EU-medlem så snart som möjligt,
            helst i början av 1995 som planerat. Det är viktigt av flera skäl.
            Det är väsentligt att Sverige som medlemsland kan delta på samma
            villkor som övriga EU-länder och kan påverka utformningen av de
            förslag till institutionella förändringar som skall ligga till
            grund för beslut år 1996. Om vi i Sverige sitter kvar i väntebåset
            ända till 1996, får vi acceptera att andra under tiden bestämmer
            åt oss. Det är ett viktigt svenskt intresse att Sverige som medlemsland
            får inflytande på de förändringar som EU står inför inom den allra
            närmaste framtiden.
          </note>
          <note>
            Herr talman! Osäkerhet om tidtabell, förhandlingar och EU-medlemskap
            fungerar som en broms på företagens investeringsvilja. Beslut
            om nyanställningar skjuts upp. Medlemskap är avgörande för utländska
            företags inställning till
          </note>
          <note>
            Sverige. För dem är vårt land ointressant så länge vi inte är
            med i EU. Om vi vill få amerikanska, japanska, tyska och andra
            utländska investeringar till Sverige är grundvillkoret att Sverige
            blir medlem i den europiska unionen. Samma grundvillkor gäller
            för att vi skall få nya viktiga arbeten till vårt land.
          </note>
          <note>
            Förhalas processen får vi leva vidare med den osäkerhet som just
            nu vilar som en förlamande hand över vårt land. Det är precis
            som näringslivet just nu håller andan och väntar med nya investeringar.
          </note>
          <note>
            EES-avtalet är i och för sig bra, men det ger inte den långsiktiga
            nödvändiga säkerhet som endast ett medlemskap kan ge. Det är därför
            ett viktigt svenskt intresse att Sveriges medlemskap inte förhalas.
          </note>
          <note>
            I vetskap om frågans stora betydelse för ekonomi, tillväxt och
            tillkomst av arbeten borde alla politiska partier göra allt vad
            de förmår för att påverka förhandlingsprocessen positivt och för
            att vända opinionen i Sverige inför folkomröstningen.
          </note>
          <note>
            Herr talman! Europasamarbetet är inte ett borgerligt projekt.
            Lika litet är det ett socialistiskt sådant. Vi som vet hur viktigt
            det är för vårt land och för våra barns framtid att Sverige blir
            medlem i den europeiska unionen borde ta ett större ansvar och
            höja debatten över det småskurna politiska etiketterandet.
          </note>
          <note>
            Visserligen kommer vi att ha val i Sverige i september. Inför
            valet kommer vi på sedvanligt sätt att kämpa på barrikaderna,
            och vi kommer att slåss för de politiska lösningar som vi tror
            på. Men
          </note>
          <note>
            Europamedlemskapet har en så viktig dimension att vi politiker
            för en gångs skulle borde kunna avstå från den vanliga politiska
            jargongen.
          </note>
          <note>
            Frågan om vårt medlemskap i EU handlar om något så övergripande
            betydelsefullt att vi borde ha förmåga att föra upp Europadebatten
            till en högre nivå. Hittills har svenska folket utsatts för en
            störtflod av mestadels osakliga påståenden.
          </note>
          <note>
            Nyheter om alla hemskheter som skulle drabba oss svenskar som
            medlemmar i EU har flödat över oss alla.
          </note>
          <note>
            När vi nu undan för undan får delar av facit i hand framstår
            överdrifterna och generaliseringarna i all sin solkighet. Jag
            påstår inte att EU är felfritt eller att allting endast innebär
            fördelar för oss. Vi kan inte heller förutsäga hur framtiden kommer
            att se ut vad gäller varje detalj. Men vi måste göra klart för
            oss vilken roll vi vill att Sverige skall ha i det framtida Europa.
          </note>
          <note>
            Vill vi delta i formandet av Europas framtid, eller skall vi
            ställa oss utanför? Vill vi få inflytande, ta ansvar och bidra
            till Europas utveckling, eller vill vi enbart vara åskådare? Vill
            vi gå in i ett
          </note>
          <note>
            Europasamarbete för att tillsammans med andra länder lösa gemensamma
            problem, eller är det bättre att isolera sig?
          </note>
          <note>
            För Moderata samlingspartiet är det fullständigt självklart att
            Sverige skall vara med och påverka vad som händer i vår egen världsdel.
            Medlemskap handlar om att Sverige tillsammans med övriga EU-
          </note>
          <note>
            länder tar ansvar för och påverkar stora övergripande frågor
            som bara kan lösas genom samarbete.
          </note>
          <note>
            Genom medlemskap i EU förbinder vi oss att gå in i ett samarbete
            för fred och säkerhet, för demokrati, för ökat välstånd, för en
            bättre miljö och för en bättre framtid i hela Europa.
          </note>
          <note>
            Vi, som anser att dessa mål är viktiga, borde över partigränserna
            gå ut och förklara för svenska folket de övergripande mål och
            värden som ligger bakom
          </note>
          <note>
            Europasamarbetet. Vi borde också gå ut och förklara värdet av
            att Sverige blir medlem i detta samarbete.
          </note>
          <note type="speaker">
            Anf. 83 MATS HELLSTRÖM (s) replik:
          </note>
          <note>
            Herr talman! Den debatt vi nu för har bisarra drag.
          </note>
          <note>
            Företrädaren för Vänsterpartiet talar mer om
          </note>
          <note>
            Socialdemokraterna än om sin egen politik.
          </note>
          <note>
            Företrädaren för Folkpartiet har vänligheten att påminna om Bertil
            Ohlins insatser i den svenska nationalekonomiska debatten och
            om den svenska folkskolans kvalitet. Och Karin Falkmer upprepar
            nu ett påstående om socialdemokraternas aktioner i Europaparlamentet,
            ett påstående som hon själv vet är väl och tydligt dementerat
            av en av hennes partivänner i Storbritannien. Hon vet det!
          </note>
          <note>
            Dessutom har man med olika citat försökt blåsa upp en debatt
            om de förändringar i EU-
          </note>
          <note>
            delegationens utkast till resolution som bl.a. jag skulle ha
            föreslagit. Det var en ''anka''. Det visade sig att Karin Falkmer
            själv, alla hennes partivänner och alla andra röstade för resolutionen
            med just de föreslagna ändringarna, utan diskussion. Alla tyckte
            uppenbarligen att ändringarna var vettiga, även företrädaren för
            Europaparlamentet och de partier som står Karin Falkmer nära.
          </note>
          <note>
            Den här typen av grundlösa angrepp visar att vi behöver föra
            en debatt om sakfrågan här också.
          </note>
          <note>
            Varför inte mera diskutera vilka krav vi nu bör ställa? Varför
            föra en debatt om andra frågor, en ställföreträdande debatt, i
            stället för en debatt om vilka krav Sverige bör ställa innan förhandlingarna
            är avslutade, kanske om en vecka? Låt oss föra en sakdebatt i
            stället!
          </note>
          <note type="speaker">
            Anf. 84 KARIN FALKMER (m) replik:
          </note>
          <note>
            Herr talman! Mats Hellström kan vara fullständigt övertygad om
            att jag mycket noga har övervägt det jag sade i talarstolen.
          </note>
          <note>
            Politiska utspel som medverkar till förseningar och som sprider
            tveksamheter om tidtabellen är ytterst olyckliga. De signaler
            som jag vet att svenska socialdemokrater har givit Europakontakterna
            i
          </note>
          <note>
            Bryssel har skapat förvåning där. Ett exempel på hur dessa signaler
            har gått fram är den artikel i
          </note>
          <note>
            Dagens Nyheter den 19 januari som skrivits av socialistgruppens
            ordförande i Europaparlamentet,
          </note>
          <note>
            Cot. Det var ett utspel som väckte förvåning i såväl
          </note>
          <note>
            Bryssel och Strasbourg som Stockholm, ett utspel som gick i linje
            med de signaler och tongångar som vi har hört från Socialdemokraterna
            tidigare under den här processen.
          </note>
          <note>
            Jag håller med Mats Hellström om att vi borde höja debattnivån
            och prata om det som är övergripande viktigt för Sverige i frågan
            om medlemskapet. Vi borde verkligen gå ut gemensamt och för svenska
            folket tala om värdet av ett svenskt medlemskap.
          </note>
          <note type="speaker">
            Anf. 85 MATS HELLSTRÖM (s) replik:
          </note>
          <note>
            Herr talman! Det förvånar mig något att Karin
          </note>
          <note>
            Falkmer i två dagar har deltagit i diskussioner om just dessa
            frågor med Europaparlamentariker från alla partier, utan att hon
            tydligen på något sätt har berörts av vad diskussionerna har handlat
            om. Det känner man rimligen till om man har följt
          </note>
          <note>
            Europaparlamentets arbete. Det har nämligen alltsedan hösten,
            kanske dessförinnan, förts en intensiv diskussion i Europaparlamentet,
            inom och mellan partigrupper, inom och mellan länderrepresentationer,
            om möjligheten att klara sitt godkännande och hur dessa frågor
            skall kopplas till institutionella krav på EU:s ministerråd. Det
            är en närmast löjlig tanke att svenska socialdemokrater skulle
            ha uppfunnit denna debatt, som har förts där under lång tid.
          </note>
          <note>
            Så sent som för ett par dagar sedan yttrade Karin
          </note>
          <note>
            Falkmers egen partivän från brittiska Tories, Mr
          </note>
          <note>
            Spencer, att han för sin del förutsåg att det kunde bli blockering
            inte bara i maj och september, utan kanske t.o.m. i november,
            om EU:s ministerråd inte godkände de krav som Europaparlamentet
            här kommer att ställa. Karin Falkmer gör detta till någon sorts
            svensk socialdemokratisk fråga, trots att hon väl borde känna
            till att det här är en diskussion som Europaparlamentet och olika
            partigrupper -- även Karin Falkmers egen -- i högsta grad för
            med ministerrådet. Det handlar i det här skedet mycket om en påtryckning
            på bl.a.
          </note>
          <note>
            ministerrådet. Det förvånar mig att Karin Falkmer har sovit i
            två dagar, under den tid när de olika företrädarna har uttryckt
            sina uppfattningar.
          </note>
          <note type="speaker">
            Anf. 86 KARIN FALKMER (m) replik:
          </note>
          <note>
            Herr talman! Jag är mycket väl medveten om den diskussion som
            pågår i Europaparlamentet. Jag vet att det i de båda stora partigrupperna
            finns delade meningar om tidtabellen och huruvida man skall ha
            möjlighet att fatta beslut i den här frågan före
          </note>
          <note>
            Europaparlamentsvalet. Men vår uppgift är då att försöka påverka
            våra partivänner, så att de inser värdet av att Europaparlamentet
            fattar beslut innan man stänger för sommaren och har ett nytt
            val. Det innebär ju oerhörda risker, om det nuvarande
          </note>
          <note>
            Europaparlamentet inte anser sig hinna med utvidgningsbeslutet.
            Vi vet ju inte någonting om nyvalet till Europaparlamentet, men
            många av dem som väljs in kommer att vara orutinerade parlamentariker.
          </note>
          <note>
            Även jag vet att Europaparlamentarikerna naturligtvis ställer
            vissa krav för att kunna fatta dessa beslut. Vi förstår att det
            är krav som är befogade, nämligen att de skall ha förhandlingspapperen,
            så att de kan läsa och ta ställning till vad som ligger bakom.
            Det första som krävs är naturligtvis att förhandlingarna har gått
            i hamn inom tidsmarginalen, och det andra är att översättningsarbetet
            och själva förhandlingsresultatet kan presenteras för
          </note>
          <note>
            Europaparlamentarikerna.
          </note>
          <note>
            I det läget har åtminstone jag av mina kontakter fått signalen
            att det bör gå bra att fatta ett beslut i
          </note>
          <note>
            Europaparlamentet innan man stänger och går till nytt val. Det
            här är oerhört viktigt. Jag hoppas att vi kan ge den signalen
            till våra partivänner, oberoende av vilket parti vi tillhör.
          </note>
          <note type="speaker">
            Anf. 87 BENGT HURTIG (v) replik:
          </note>
          <note>
            Herr talman! Karin Falkmer sade att en grundförutsättning för
            att utländska investerare skulle söka sig till Sverige var medlemskap.
            Jag är medveten om att det här är ett synsätt som är vitt spritt,
            också bland företagen. Men utländska företag har sökt sig hit
            även innan vi haft vare sig
          </note>
          <note>
            EES-avtal eller medlemskap.
          </note>
          <note>
            Jag besökte för någon vecka sedan ett företag uppe i Arjeplog
            som hade valt mellan länder som USA,
          </note>
          <note>
            Finland, Canada och Sverige när det gällde förläggning av testverksamhet
            av motorfordon.
          </note>
          <note>
            Man hade valt Sverige, därför att det här fanns förmånliga villkor,
            bra infrastruktur, starka kommuner, bra möjligheter till telekommunikationer
            och en rad andra bevis på ett starkt och dugligt samhälle.
          </note>
          <note>
            Det kan också vara så att företag väljer att investera i Sverige
            på grund av en förmånlig företagsbeskattning, att man vill ta
            vara på speciella fördelar som svenska underleverantörer har,
            att man tycker att Sverige är ett relativt okorrumperat land,
            att vi har hygglig utbildningsnivå, att miljön är mindre byråkratisk
            här än i Europeiska unionen och även att Sverige har bättre handelsförbindelser
            med resten av världen än vad unionen har. Företag kan etablera
            sig i Sverige helt enkelt därför att de redan är etablerade inom
            unionen.
          </note>
          <note>
            Jag tror nog att regeringen och ja-sidan får bereda sig på att
            det kan bli ett nej i folkomröstningen, och då borde man också
            ha ett eget intresse av att förhindra att det utbryter någon typ
            av psykos i dessa frågor.
          </note>
          <note type="speaker">
            Anf. 88 KARIN FALKMER (m) replik:
          </note>
          <note>
            Herr talman! Självklart finns det många olika faktorer som påverkar
            valet av investeringsland för utländska företag. Men det står
            utom allt tvivel att medlemskapsfrågans betydelse är central.
            Ingen sakfråga är viktigare när det gäller att få fler riktiga
            arbeten till Sverige än att vi blir medlemmar i den europeiska
            unionen.
          </note>
          <note>
            Jag kan berätta för Bengt Hurtig att det i slutet av
          </note>
          <note>
            80-talet blev allt tydligare att investeringarna försvann ut
            ur vårt land. Svenska företag valde att förlägga verksamheten
            till ett EG-land, för att komma åt den europeiska marknaden. Utländska
            investeringar uteblev, och arbetslöshetssiffrorna gick i höjden.
            Från 1989 och fram till valet 1991
          </note>
          <note>
            förlorade Sverige 10 % av alla industriarbeten. EG-
          </note>
          <note>
            frågans betydelse för arbete och välfärd blev mot slutet av 80-talet
            alltmer uppenbar.
          </note>
          <note>
            Under våren 1991 hade näringsutskottet under en hel dag en hearing,
            som vi ägnade åt den bekymmersamma utvecklingen när det gällde
            investeringarna. På sommaren 1991 lämnade den socialdemokratiska
            regeringen in medlemsansökan till EG. Vem man än pratar med, som
            kan någonting om företags investeringar och var de väljer att
            lägga dessa, ger ett entydigt budskap: Det svenska medlemskapet
            är det väsentligaste i det här avseendet.
          </note>
          <note type="speaker">
            Anf. 89 BENGT HURTIG (v) replik:
          </note>
          <note>
            Herr talman! Jag är naturligtvis medveten om att detta är ett
            problem, men investeringarna i Europa på 80-talet handlade faktiskt
            i stor utsträckning om fastighetsspekulation. Det var också svenska
            processindustrier som investerade i dotterföretag av olika typer,
            och det hängde ihop med att man ville vara nära den stora marknaden
            -- produkterna har en sådan karaktären.
          </note>
          <note>
            Det borde faktiskt vara ett regeringsintresse att man inte överdriver
            de här problemen. Samma domedagspropaganda fördes i Norge före
            1972 och i Schweiz före EES-omröstningen. Enligt vad jag förstår
            har det inte blivit någon katastrof i de länderna. Enligt flera
            artiklar i Financial Times ser det ut som om schweizarna kommer
            att få skrattarna på sin sida till slut. Vi får väl se hur det
            går. De skulle inte heller få några möjligheter att förhandla
            med EU, hette det. Nu har de tydligen fått det. Utvecklingen går
            alltså inte alltid den väg som ekonomerna och experterna förutspår.
          </note>
          <note>
            Världsbanken konstaterar att den ekonomiska tillväxten, som kommer
            att betyda mycket för
          </note>
          <note>
            Sveriges utrikeshandel de närmaste decennierna, sannolikt snarare
            kommer att ske i Östeuropa och i Ostasien än i den europeiska
            unionen.
          </note>
          <note type="speaker">
            Anf. 90 KARIN FALKMER (m) replik:
          </note>
          <note>
            Herr talman! Bengt Hurtig försöker förneka det som är uppenbart
            för alla oss andra, nämligen att
          </note>
          <note>
            EG-frågan är central när det gäller investeringsklimatet i Sverige.
            Men det är ändå inte det som är det huvudsakliga skälet till att
            jag tycker att det är så viktigt att vi blir medlemmar i EU, utan
            det är de övergripande, grundläggande värderingar som ligger bakom
            själva EU-samarbetet.
          </note>
          <note>
            Jag kan inte annat än förvånas över att partier som påstår sig
            ha intresse för t.ex. miljön säger att vi skall stå utanför ett
            samarbete som faktiskt syftar till att göra miljön i hela Europa
            bättre eller att det finns partier som säger att vi skall stå
            utanför ett samarbete som syftar till att värna freden och säkerheten
            i Europa. Det var grunden till att man inledde detta frivilliga
            demokratiska samarbete, och det är avgörande för min ståndpunkt
            att Sverige självklart bör gå med som medlem.
          </note>
          <note>
            Vi bör vara med och ta ansvar och hjälpa till att arbeta för
            freden, säkerheten, demokratin, miljön och välståndet i Europa.
            Det förvånar mig att det finns människor som inte ser dessa värden
            utan i stället gräver ned sig i detaljfrågor.
          </note>
          <note type="speaker">
            Anf. 91 PER-OLA ERIKSSON (c):
          </note>
          <note>
            Herr talman! 1980-talet och de första åren på 1990-
          </note>
          <note>
            talet har blivit en period av ökad öppenhet och ökade kontakter
            mellan människor, kulturer och länder. Vi lever i vad jag skulle
            vilja kalla internationaliseringens tidevarv. Det är en spännande
            tid och en ny epok.
          </note>
          <note>
            Centern bejakar aktivt den här utvecklingen. Vi ser inte internationalisering
            som ett hot utan som en möjlighet att tillsammans med andra länder
            bygga något gemensamt.
          </note>
          <note>
            I dag när vi har utrikesdebatt i riksdagen -- debatten om EU
            är en minidebatt inom ramen för den --
          </note>
          <note>
            finns det skäl av påminna om visionen av ett
          </note>
          <note>
            Europa som skall präglas av demokrati och fredlig samverkan.
            Det var utgångspunkten för bildandet av det tidigare EG, nu EU.
          </note>
          <note>
            Den visionen har, tycker jag, blivit mer levande och fått ett
            ökat innehåll allteftersom åren har gått. Vi hälsar också demokratiseringsprocessen
            i
          </note>
          <note>
            Östeuropa med tillfredsställelse. Det tråkiga undantaget är naturligtvis
            kriget och blodbadet i f.d. Jugoslavien. Vi får inte glömma bort
            ursprungsmotivet bakom bildandet av EU.
          </note>
          <note>
            Det finns skäl att så här inför slutvarvet av förhandlingsomgången
            påminna om motiven för den svenska medlemsansökan till EU. De
            är många. Jag skall ta några stycken.
          </note>
          <note>
            För det första fortskrider den europeiska ekonomiska integrationen,
            och det är viktigt att politiker är med i denna process. Näringslivet
            har under årtionden internationaliserats mer och mer.
          </note>
          <note>
            Företag agerar över nationsgränserna och agerar på flera olika
            marknader. De kan också utnyttja olikheter i skatte- och regelsystemen
            och spela ut enskilda stater mot varandra. Av det skälet är det
            nödvändigt att de enskilda staterna samverkar för att skapa gemensamma
            regler och för att kunna fatta gemensamma beslut.
          </note>
          <note>
            För det andra är de europeiska länderna beroende av varandra.
            Sverige är ju en liten marknad med en liten befolkning, och det
            är viktigt att en sådan nation kan samarbeta med andra länder
            i detta nya
          </note>
          <note>
            Europa. Ekonomisk-politisk samverkan i Europa är ett medel för
            att också trygga svensk välfärd långsiktigt. Vi lever ju inte
            i någon isolerad värld --
          </note>
          <note>
            det har också ett antal konsekvensutredningar pekat på.
          </note>
          <note>
            För det tredje gör miljöföroreningarna inte halt vid riksgränserna,
            utan de driver in över nationsgränserna. När ett land drabbas
            av miljöproblem på grund av bristfällig miljöpolitik i ett annat
            land krävs det gemensamma tag och internationell samverkan för
            att komma till rätta med det -- det säger sig självt. Internationell
            samverkan är nödvändig för att nå lösningar. Här kan Sverige bidra
            med mycket.
          </note>
          <note>
            För det fjärde tycker jag att det framväxande EU
          </note>
          <note>
            är den politiska kraft som är nödvändig för att hjälpa till med
            frigörelsen och demokratiseringsprocessen i Östeuropa.
          </note>
          <note>
            Det som Centern lägger särskild vikt vid i de pågående förhandlingarna
            är miljöfrågorna, regionalpolitiken, jordbrukspolitiken, åtgärder
            som handlar om den sociala tryggheten och full sysselsättning
            och dessutom våra möjligheter att långsiktigt säkra en självständig
            svensk säkerhetspolitik. Vi betonar också demokratin och öppenheten
            i det framväxande EU.
          </note>
          <note>
            Det är också viktigt att se att EU under senare år har lagt större
            tonvikt vid breddning och utvidgning i stället för enbart en fördjupning,
            som ett tag tycktes vara huvudmålet för EU.
          </note>
          <note>
            På flera områden har Sverige hittills i förhandlingarna uppnått
            goda resultat. Det gäller, som tidigare har sagts i debatten,
            genombrottet för miljöområdet i december -- jag tror det var Karin
          </note>
          <note>
            Falkmer som påpekade det. Inom alkoholpolitikens område är bibehållandet
            av
          </note>
          <note>
            Systembolaget en viktig bit, som en del i en svensk alkoholpolitik.
          </note>
          <note>
            Nu i slutet finns det ett antal knäckfrågor på förhandlingsbordet:
            jordbruket, regionalpolitiken och Sveriges bidrag till EU:s budget.
            Det är frågor som måste få en positiv lösning för att vi skall
            kunna få svenska folket att ställa sig på ja-sidan i en kommande
            folkomröstning. Det är betydligt viktigare frågor än den stundtals
            meningslösa debatten kring snuset, som under ett antal år framstod
            som den absolut mest avgörande frågan för Sverige vid förhandlingarna.
            De här frågorna är betydligt viktigare.
          </note>
          <note>
            Regionalpolitiken är viktig. Sverige måste ha möjlighet att garantera
            goda levnadsvillkor för människor i alla delar av landet. I
          </note>
          <note>
            positionspapperet underströks också att nationell regionalpolitik
            i framtiden måste kunna bedrivas på minst nuvarande nivå och i
            minst nuvarande omfattning. EU:s regionalpolitik blir ett komplement
            till den nationella regionalpolitiken --
          </note>
          <note>
            Mats Hellström berörde det i sitt inledningsanförande.
          </note>
          <note>
            Det är tillfredsställande att så många, i samband med Sveriges
            förhandlingar med EU, betonar vikten av en bra regionalpolitik
            och jordbrukspolitik.
          </note>
          <note>
            Eftersom Centern värnar om regionalpolitiken hälsar jag med tillfredsställelse
            att den tycks ha fått många nyvunna vänner under de senaste veckorna
            och månaderna. Jag hoppas att detta utomordentligt starka intresse
            från olika håll och kanter också håller i sig efter de avslutande
            förhandlingarna, då vi skall diskutera nationell regionalpolitik.
            Jag hoppas att intresset också avspeglar sig i de kommande besluten,
            när vi skall forma regionalpolitiken här hemma i Sverige.
          </note>
          <note>
            Norra Sverige är beroende av en bra regionalpolitik. Men regionalpolitiken
            handlar inte bara om de norra delarna. Det är en fråga som berör
            såväl stadsbygd som landsbygd. Jag vill koppla samman regionalpolitiken
            med en bra säkerhetspolitik. Det finns en förbindelse mellan en
            bra regionalpolitik, livskraftiga regioner och vår förmåga att
            klara oss i säkerhetspolitiska sammanhang.
          </note>
          <note>
            Jag läste med mycket stort intresse en debattartikel i en av
            Stockholmstidningarna -- jag tror att det var i lördags. Den var
            författad av landshövdingen i
          </note>
          <note>
            Norrbottens län. Han hade fört ihop kraven på en aktiv regionalpolitik
            med de säkerhetspolitiska argumenten. Det finns skäl att understryka
            detta.
          </note>
          <note>
            Herr talman! Sverige har ett viktigt uppdrag i det nya Europa
            som vi ser utvecklas. Vi kan bidra till utomordentligt mycket
            -- på miljöområdet, livsmedelsområdet, demokratiområdet osv. På
            område efter område kommer vi att kunna tillföra viktiga beståndsdelar
            i det fortsatta arbetet, om vi blir medlemmar i EU, vilket jag
            hoppas.
          </note>
          <note>
            EU kommer att vara det forum i Europa där viktiga europeiska
            överlevnadsfrågor kommer att kunna lösas i ett internationellt
            samarbete. På tröskeln till ett nytt sekel tycker jag att Sverige
            har stora uppgifter i detta nya Europa.
          </note>
          <note>
            Martin Luther King formulerade på sin tid en dröm för sitt folk
            och sitt Amerika. Här hemma i Sverige har vi också våra drömmar
            för vårt folk i det
          </note>
          <note>
            Europa som vi ser växa fram. Jag vill gärna instämma i Hadar
            Cars välgångsönskningar till de svenska förhandlarna, under ledning
            av Ulf
          </note>
          <note>
            Dinkelspiel, inför de avgörande dagarna i denna viktiga fråga.
          </note>
          <note type="speaker">
            Anf. 92 BENGT HURTIG (v) replik:
          </note>
          <note>
            Herr talman! Per-Ola Eriksson sade att alkoholmonopolet, dvs.
            Systembolaget, var säkrat.
          </note>
          <note>
            Hittills finns det ett brev från kommissionen där det står att
            man inte tänker anmäla detta monopol. Det återstår att se vad
            slutresultatet av detta blir.
          </note>
          <note>
            Per-Ola Eriksson är finansutskottets ordförande.
          </note>
          <note>
            Regeringen har lagt fram ett positionspapper när det gäller budgeten.
            I slutet av det sägs det att
          </note>
          <note>
            Sverige lovar -- såvitt jag förstår för all framtid -- att vara
            nettobidragsgivare till unionen.
          </note>
          <note>
            Vi skulle kunna drabbas av en industrikris i Sverige av den typ
            som man har drabbats av i Finland.
          </note>
          <note>
            Sådant kan inträffa. Det kan uppstå andra kriser inom verkstadsindustrin
            och inom samhällsekonomin över huvud taget. Tycker Per-
          </note>
          <note>
            Ola Eriksson att detta är en bra långsiktig position?
          </note>
          <note type="speaker">
            Anf. 93 PER-OLA ERIKSSON (c) replik:
          </note>
          <note>
            Herr talman! Jag vill till länskollegan Hurtig säga att jag,
            när han började tala om alkoholfrågorna, nästan fick intrycket
            att han själv skulle anmäla att vi i Sverige inte skall behålla
            vårt monopol på
          </note>
          <note>
            Systembolaget. Vi har fått ett papper från kommissionen. Han
            tyckte närmast att det var bra men trodde att någon skulle kunna
            ifrågasätta det.
          </note>
          <note>
            Jag trodde nästan att han själv skulle göra det.
          </note>
          <note>
            Sverige kommer att bli nettobidragsgivare till EU.
          </note>
          <note>
            Jag måste säga att det inte är så dumt att vara ett nettobidragsland.
            Det hade varit litet besvärligt om
          </note>
          <note>
            Sverige hade varit ett fattigt land. Sverige är faktiskt en rik
            industrination. Vi skall vara stolta över att vi också kan bidra
            med några kronor till
          </note>
          <note>
            EU. Vi ställer också krav på att få ett återflöde för regional
            utveckling.
          </note>
          <note>
            Sverige kommer förstås att drabbas av konjunkturproblem, kriser
            osv. Men det är viktigt att vi ser att EU, och hela Västeuropa,
            är en stor och viktig marknad för oss. Ett svenskt medlemskap
            i EU ser jag faktiskt som en ganska bra försäkring för att trygga
            svensk industri och svenskt näringsliv i framtiden.
          </note>
          <note type="speaker">
            Anf. 94 BENGT HURTIG (v) replik:
          </note>
          <note>
            Herr talman! Jag måste uppfatta Per-Ola Erikssons svar som att
            han är tämligen nöjd med den säkerhetsklausul som finns i denna
            position. Han ser inga risker för stora kriser i svensk ekonomi,
            som t.ex. har uppstått i Finland. I sådana fall kanske vi skulle
            behöva extra mycket hjälp från dessa fonder.
          </note>
          <note type="speaker">
            Anf. 95 PER-OLA ERIKSSON (c) replik:
          </note>
          <note>
            Herr talman! Bengt Hurtig vet lika väl som jag att det är svårt
            att sia om framtiden. Det kan uppstå industrikriser i Sverige
            liksom i andra länder.
          </note>
          <note>
            För dagen tycker jag faktiskt att vi industripolitiskt har rustat
            Sverige ordentligt. Svensk industri har återfått sin konkurrenskraft.
            Vi har gjort detta därför att det var nödvändigt. Sverige tappade
            ju konkurrenskraft under 80-talet.
          </note>
          <note>
            Den politik som Bengt Hurtig stöttade under 80-
          </note>
          <note>
            talet skapade betydande problem för den svenska industrin och
            för sysselsättningen. Nu återfår vi konkurrenskraften.
          </note>
          <note>
            Man skall aldrig säga aldrig. Det kan hända saker och ting i
            framtiden som gör att Sverige kan få problem. Jag hoppas att vi
            inte får det. Vi är rustade i Sverige för att möta framtiden och
            de utmaningar som vi står inför. Jag tror att vi kommer att kunna
            klara det om också Bengt Hurtig kan hjälpa till på ett litet hörn
            i stället för att fortsätta att vara en nejsägare, vilket han
            hittills har varit i alldeles för stor utsträckning.
          </note>
          <note type="speaker">
            Anf. 96 HOLGER GUSTAFSSON (kds):
          </note>
          <note>
            Herr talman! Jag önskar i mitt anförande beröra dels de pågående
            medlemskapsförhandlingarna, dels kds syn på de säkerhetspolitiska
            frågorna i ett
          </note>
          <note>
            Europaperspektiv.
          </note>
          <note>
            Kds har i ett mycket tidigt skede i svensk politik insett nödvändigheten
            av att vi skapar bästa möjliga former för att Sverige skall kunna
            utvecklas i nära samverkan med de övriga västeuropeiska länderna.
          </note>
          <note>
            Motivet för detta är att vår generation skall skapa en varaktig
            plattform för fred, säkerhet och bibehållen ekonomisk standard,
            som bl.a.
          </note>
          <note>
            möjliggör sociala trygghetssystem för barn och ungdomar, äldre
            och sjuka.
          </note>
          <note>
            Denna nära samverkan får inte leda till att vi går miste om vår
            nationella identitet eller att vårt självbestämmande hotas. Därför
            är de nu pågående medlemskapsförhandlingarna mycket centrala för
            de kristdemokratiska medborgarna i Sverige.
          </note>
          <note>
            Regeringen går inom några dagar in i slutförhandlingarna med
            medlemsländerna om de villkor som skall gälla för relationerna
            mellan
          </note>
          <note>
            Sverige och EU under många år framöver.
          </note>
          <note>
            Steget mellan det nu gällande EES-avtalet och ett medlemskap
            kommer att kosta Sverige netto 7--13
          </note>
          <note>
            miljarder per år. Detta måste leda till att Sverige får ett reellt
            inflytande i samarbetet, genom de s.k.
          </note>
          <note>
            institutionerna.
          </note>
          <note>
            Den koncentrerade makten i EU-organisationen ligger inom överskådlig
            framtid hos ministerrådet.
          </note>
          <note>
            Därför är det vår uppfattning att Sverige, med den nuvarande
            uppläggningen, måste få fem röster i ministerrådet. Vidare bör
            målet vara att få 25
          </note>
          <note>
            ledamöter i EU-parlamentet. De s.k. institutionella frågorna
            är viktiga därför att många svenska medborgares tveksamhet till
            EU just grundas på osäkerheten om vilken status Sverige kommer
            att få i det här samarbetet.
          </note>
          <note>
            En mycket stor grupp av Sveriges befolkning följer också förhandlingarna
            kring de s.k.
          </note>
          <note>
            resandebestämmelserna, dvs. villkoren för hur mycket alkohol
            och cigaretter man får köpa med sig vid inresa till Sverige. Det
            stora intresset har sin grund i ett socialt engagemang för att
            vi skall kunna bibehålla vår nuvarande alkoholpolitik i Sverige.
          </note>
          <note>
            Den består av en restriktiv utskänkning och en högprispolitik.
          </note>
          <note>
            Det är angeläget att förhandlingarna leder till så låga införselvolymer
            som möjligt och till en tryggad långsiktighet. Regeringens inriktning
            att nå fram till en gemensam nordisk modell som i ett längre perspektiv
            kan hävdas utifrån likartade sociala och kulturella förhållanden
            i Norden bör kunna vara bra för denna långsiktighet. Förhandlingsresultatet
            bör innehålla en tydlig formell markering om att
          </note>
          <note>
            Sverige kommer att hävda nuvarande alkoholpolitik i ett långsiktigt
            perspektiv.
          </note>
          <note>
            Några ytterligare kompromisser, herr statsråd, på alkoholpolitikens
            område tål inte de 15 % av svenska folket som är aktivt organiserade
            för en restriktiv och social alkoholpolitik.
          </note>
          <note>
            Inför slutförhandlingarna vill jag också beröra ytterligare två
            områden som har mycket stor ekonomisk betydelse för Sverige, nämligen
            jordbruks- och regionalpolitiken.
          </note>
          <note>
            Villkoren för svenskt jordbruk måste bli en direkt och 100-procentig
            anslutning till EU:s politik. För att inte få en haltande jordbruksnäring
            som har svårigheter att konkurrera med bönderna inom EU
          </note>
          <note>
            måste de svenska villkoren bli lika med EU:s.
          </note>
          <note>
            Produktionsvolymerna skall ligga på en sådan nivå att vi inte
            av förhandlingsmässiga skäl måste exportera arbetstillfällen från
            Sverige. Också de regionalpolitiska stöden måste kontinuerligt
            bestå på den nivå som gäller i dag, då man lägger ihop
          </note>
          <note>
            EU-stöd och våra egna nationella stöd.
          </note>
          <note>
            Regeringen har starkt hävdat att varje förhandlingsfråga skall
            behandlas på sina ''egna meriter'', dvs. den ena frågan skall
            inte betala för den andra. Detta är en riktig princip. Jag vill
            bara understryka vikten av att denna princip också gäller tills
            dess att förhandlingarna är avslutade.
          </note>
          <note>
            Herr talman! Jag vill nu övergå till att tala om kds syn på de
            säkerhetspolitiska frågorna inför ett utvidgat Europasamarbete.
          </note>
          <note>
            En kristdemokratisk målsättning är att man skall försöka tillämpa
            ett etiskt förhållningssätt på politikens olika områden. Detta
            gäller naturligtvis också utrikes- och säkerhetspolitiken.
          </note>
          <note>
            Den kristna etiken innebär att människan skall vara fri och självbestämmande
            och tillmätas ett stort personligt ansvar, vilket bl.a. innebär
            att vi har stor respekt för andra människors integritet och frihet.
          </note>
          <note>
            Vår uppfattning är att det säkerhetspolitiska arbetet bör vidgas
            och fördjupas till att omfatta inte enbart frånvaro av krig och
            konflikter, utan också att säkra freden i ett perspektiv av rättvisa,
            frihet, solidaritet och ett aktivt stöd för demokrati och rättssamhället.
          </note>
          <note>
            Säkerhetspolitiken står inför mycket stora utmaningar såsom den
            globala befolkningsökning från cirka fem miljarder till cirka
            åtta miljarder på
          </note>
          <note>
            30 år och ökande välfärdsklyftor som riskerar att skapa flyktingvågor
            från både syd och öst mot
          </note>
          <note>
            Västeuropa.
          </note>
          <note>
            Vår uppfattning är att det framtida säkerhetspolitiska arbetet
            bör utvecklas enligt följande modell:
          </note>
          <note>
            1. att Sverige deltar i det säkerhetspolitiska arbetet tillsammans
            med de övriga västeuropeiska länderna -- med målsättningen att
            Sverige aktivt skall bidra till enhet, stabilitet och säkerhet
            såväl inom som utom Europa,
          </note>
          <note>
            2. att Sverige aktivt arbetar för att de nordiska ländernas säkerhetspolitik
            skall kunna utgöra en integrerad enhet i den europeiska säkerhetspolitiken,
          </note>
          <note>
            3. att Sverige stärker sin roll i det internationella fredsarbetet
            genom såväl de regionala som de globala organisationerna.
          </note>
          <note>
            Denna inriktning av det säkerhetspolitiska arbetet underlättas
            starkt av ett medlemskap i EU och är därmed ett starkt skäl för
            medlemskapet i europeiska gemenskaperna. Även om ett medlemskap
            inte skulle kunna nås, bör denna inriktning av vår säkerhetspolitik
            utvecklas inom ramen för lämpliga samarbetsformer.
          </note>
          <note>
            Vid ett medlemskap i EU ingår vi en nära allians på det ekonomiska
            och politiska området. Ett naturligt steg är då att vi också bejakar
            vår europeiska identitet även på det säkerhetspolitiska området
            och engagerar oss helt i den europeiska arkitekturen för fred
            och stabilitet.
          </note>
          <note>
            Det är dock angeläget att Sverige förbehåller sig rätten att
            självständigt fatta beslut om huruvida vi skall delta i militära
            operationer vid en konfliktsituation eller om vi skall förhålla
            oss neutrala vid en uppkommen kris- eller konfliktsituation.
          </note>
          <note>
            Genom Maastrichtprocessen kommer varje medlemsland i EU att i
            olika grad ingå i VEU:s säkerhetspolitiska arbete. Det är vår
            uppfattning att det ligger i Sveriges intresse att aktivt delta
            i den del av arbetet som inriktas på ökad demokratisering och
            öppenhet mellan länderna inom det militära och säkerhetspolitiska
            arbetet.
          </note>
          <note>
            Vad beträffar NATO kan vi konstatera att ett samarbete kan omfatta
            dels det militära samarbetet, dels deltagande i de många underarbetsgrupper
            som behandlar exempelvis frågor om kärnsäkerhet, icke-spridning,
            massförstörelsevapen, miljöskydd, vetenskap, materielproduktion,
            näringsliv och t.o.m.
          </note>
          <note>
            infrastruktur.
          </note>
          <note>
            Det skulle vara ett säkerhetspolitiskt intressant steg för Sverige
            att, om möjligheten ges, exempelvis genom P &amp; P, dvs. Partnership
            for Peace, få delta i dessa undergruppers arbete.
          </note>
          <note>
            Avslutningsvis: Kds anser att ett effektivt säkerhetspolitiskt
            arbete bäst främjas av öppenhet, delaktighet och ansvar för att
            nå fred och stabilitet i Europa.
          </note>
          <note type="speaker">
            Anf. 97 BENGT HURTIG (v) replik:
          </note>
          <note>
            Herr talman! Holger Gustafsson talade om möjligheterna för Sverige
            att i framtiden stå utanför beslut om militära insatser. Om man
            har en gemensam ekonomisk politik, handelspolitik, utrikespolitik
            och säkerhetspolitik och om man har ingått i unionen, torde det
            bli moraliskt svårt att argumentera för att inte vara med om det
            uppstår krig eller kriser och unionen skall försvaras.
          </note>
          <note>
            Därför står det också i Maastrichtfördraget att konferensen är
            enig om att medlemsstaterna i rådsbeslut som kräver enhällighet
            så långt som möjligt skall undvika att hindra ett enhälligt beslut
            om en kvalificerad majoritet för ett sådant beslut föreligger.
          </note>
          <note>
            Jag vill emellertid ställa en fråga till Holger
          </note>
          <note>
            Gustafsson om ett annat problem som han också var inne på, nämligen
            alkoholpolitiken. Kds slog i sina krav inför EG-förhandlingarna
            fast att man ansåg att såväl distributionsmonopolet som importmonopolet
            skall bibehållas vid ett EG-
          </note>
          <note>
            medlemskap. Man arbetar för att den mängd alkohol som får föras
            in i Sverige för personligt bruk skall vara begränsad och att
            polisen skall ha möjlighet att kontrollera att reglerna efterlevs.
          </note>
          <note>
            Anser Holger Gustafsson att dessa krav från kds har uppfyllts?
          </note>
          <note type="speaker">
            Anf. 98 HOLGER GUSTAFSSON (kds)
          </note>
          <note>
            replik:
          </note>
          <note>
            Herr talman! Först vill jag säga till Bengt Hurtig att vår uppfattning
            är att ett engagemang i ett tidigt skede i de säkerhetspolitiska
            frågorna är det mest angelägna för att skapa frånvaro av kriser
            och krig.
          </note>
          <note>
            Vi är alltså för att Sverige engagerar sig i säkerhetspolitiken
            i ett sådant tidigt skede. Vi anser också att det är viktigt med
            vissa friheter, t.ex.
          </note>
          <note>
            friheten för oss att själva få fatta beslut om när och hur vi
            skall agera i en krissituation. Som jag ser det innebär det inte
            att vi med nödvändighet drar oss undan i en krissituation, men
            vi har därigenom ett självbestämmande, och det är det mycket viktigt
            för en nation att ha.
          </note>
          <note>
            Den andra frågan gäller alkoholpolitiken. Nej, jag är inte helt
            nöjd. Det skulle vara fel att säga det.
          </note>
          <note>
            För att jag skall vara hundraprocentigt nöjd vill jag kunna diktera
            alkoholpolitiken. Det får jag inte ens göra i den svenska riksdagen.
            Men för närvarande ser det ut som att förhandlingarna skall komma
            i hamn och innehålla de väsentligaste instrumenten för att nu
            och också på sikt kunna bibehålla de viktigaste delarna i alkoholpolitiken,
            nämligen restriktiviteten och högprispolitiken. Det är angeläget.
          </note>
          <note type="speaker">
            Anf. 99 BENGT HURTIG (v) replik:
          </note>
          <note>
            Herr talman! Det är tämligen sannolikt att efter en period på
            två, fyra eller sju år kommer EG-reglerna att gälla. Det blir
            möjligt att föra in tio liter sprit.
          </note>
          <note>
            Det kommer naturligtvis att i framtiden sätta press på priserna.
            I fråga om importmonopolet har alltså kds lagt sig.
          </note>
          <note type="speaker">
            Anf. 100 HOLGER GUSTAFSSON (kds)
          </note>
          <note>
            replik:
          </note>
          <note>
            Herr talman! Jag skulle naturligtvis aldrig tillstå att kds har
            lagt sig i fråga om alkoholpolitiken. Vi kommer heller aldrig
            att göra det. Jag kan lugna
          </note>
          <note>
            Hurtig med att så är inte fallet.
          </note>
          <note>
            Inte i denna fråga eller någon annan fråga kan garantier lämnas
            för hur en politik kommer att se ut i framtiden. Den garanti vi
            har är tilltron till den politik vi kommer att föra i det här
            parlamentet och vilken politik som vi kommer att representera
            i ett framtida medlemskap. Det gäller tilltron till demokratins
            möjligheter att slå vakt om de värden vi vill kämpa för. Det är
            den garanti vi har. Det gäller inte bara detta område.
          </note>
          <note>
            Jag tycker att vi skall tillstå att vi inte har någon garanti.
            Vi kommer att få kämpa för den i fortsättningen också.
          </note>
          <note>
            Anf. 101 Statsrådet ULF DINKELSPIEL
          </note>
          <note>
            (m):
          </note>
          <note>
            Herr talman! Låt mig först av allt uttrycka min stora tillfredsställelse
            över den breda politiska enighet som har manifesterats i riksdagen
            i dag i EG-
          </note>
          <note>
            debatten. Det är ovanligt att så många partier och politiker
            är så eniga som vi har fått se prov på i debatten. Bengt Hurtig
            och hans vänsterparti --
          </note>
          <note>
            som låter som en ropande röst i öknen -- är snarare ett undantag
            som bekräftar regeln.
          </note>
          <note>
            Nu väljer Bengt Hurtig en ny metod att argumentera. Tidigare
            sade nej-sidan att vi skulle lägga oss platt i förhandlingarna.
            Nu när verkligheten har motbevisat den myten försöker man odla
            en annan myt, nämligen att förhandlingsresultaten inte är vad
            de i realiteten är.
          </note>
          <note>
            Förhandlingsresultaten läses som en viss potentat läser Bibeln.
            Det förändrar ingenting i det verkliga värdet av de förhandlingsresultat
            som har uppnåtts och som jag hoppas kommer att uppnås framöver.
          </note>
          <note>
            Den enighet och samstämmighet vi har fått se prov på i dag har
            i stor utsträckning kunnat manifesteras utåt under själva förhandlingsarbetet.
            Jag menar att det har varit en stor styrka för oss. Erfarenheten
            från tidigare förhandlingar och nuvarande erfarenheter visar att
            med ett brett politiskt stöd på hemmaplan ökar möjligheterna för
            att få gehör för förhandlingskraven på bortaplan. Det är inte
            minst mot den bakgrunden som regeringen har lagt ned ett stort
            arbete på att stämma av alla förhandlingspositioner här hemma
            med hjälp av kontakter med riksdagen och många och långa diskussioner
            i EU-delegationen. Jag vill säga att i båda dessa fora, liksom
            under dagens debatt, har det framförts många värdefulla synpunkter
            som vi har sökt att så långt möjligt ta till vara i själva förhandlingarna.
          </note>
          <note>
            Jag kan försäkra att när vi nu går in i den avslutande fasen
            i förhandlingarna kommer vi att fästa mycket stort avseende just
            vid den nära kontakten med
          </note>
          <note>
            EU-delegationen. För det ändamålet kommer att upprättas en särskild
            TV-länk mellan Bryssel och
          </note>
          <note>
            Stockholm. På så sätt skall vi söka slå vakt om den breda enigheten
            ända in i det sista. Jag vill gärna passa på att tacka för de
            lyckönskningar som har uttryckts inför den avslutande förhandlingsrundan.
          </note>
          <note>
            Jag kan försäkra att de kommer att behövas.
          </note>
          <note>
            Vi går nu in i den avslutande förhandlingsrundan.
          </note>
          <note>
            Det är ett slutvarv som inte överraskande karakteriseras av hårdnande
            positioner. Men samtidigt är det viktigt att säga att den karakteriseras
            av en politisk vilja att föra processen framåt.
          </note>
          <note>
            Ser vi på det faktum att förhandlingarna inleddes för ungefär
            ett år sedan, kan vi konstatera att vi med alla mått mätt har
            kommit mycket långt. Vi har också kommit långt i den meningen
            att vi har ett gemensamt mål med EU-sidan, nämligen att avsluta
            förhandlingarna kring månadsskiftet februari-mars. Det är för
            att ge Europaparlamentet möjlighet att ta ställning till medlemskapsfördraget
            under våren. Allt detta är med sikte på ett medlemskap för Sverige
            och för de andra kandidatländerna den 1 januari 1995. Detta är
            det gemensamma mål vi arbetar för att förverkliga.
          </note>
          <note>
            I början av denna vecka ägde ett nytt ministermöte rum i Bryssel.
            Vi kunde trots dessa hårdnande positioner notera framsteg på en
            del fronter. Det gällde bl.a. regionalpolitiken, som många har
            kommenterat i denna debatt. Jag konstaterar att vi har fått ett
            erkännande för den speciella
          </note>
          <note>
            Norrlandsproblematiken. Det finns nu ett förslag som utgör en
            god utgångspunkt för de fortsatta förhandlingarna. Det bör kunna
            öppna möjligheterna för en bra lösning. Men som också har sagts
            i debatten är det alldeles riktigt att ännu återstår en del viktiga
            frågor att klara ut. Ännu är vi inte hemma.
          </note>
          <note>
            Vi har också fått ett bud från EU-sidan om jordbruket. Det pekar
            mera specifikt mot
          </note>
          <note>
            Norrlandsjordbruket. Det har numera givits klartecken för fortsatt
            stöd i nuvarande omfattning.
          </note>
          <note>
            Den fråga som återstår att klara ut med EU i den delen gäller
            hur stor del av den totala bördan som
          </note>
          <note>
            EU skall bära framöver. Omfattningen av stödet är säkrad.
          </note>
          <note>
            På så sätt arbetar vi för att genom regionalpolitiken, jordbrukspolitiken
            och på andra vägar verka för att de obestridliga fördelar som
            är förenade med medlemskap skall komma alla svenska medborgare
            till del.
          </note>
          <note>
            Framsteg -- ja. Men samtidigt skall vi konstatera att det finns
            ett antal besvärliga frågor som återstår att lösa. Det gäller
            regionalpolitiken, jordbruket i andra delar, budgetfrågorna, institutionsfrågorna
            och ytterligare ett antal frågor. Det är knappast meningsfullt
            att nu på upploppet försöka ställa en prognos. Allt jag kan, och
            vill, säga är att vi går väl förberedda in i slutfasen. Vi har
            goda argument och goda skäl för de förhandlingskrav vi har framställt.
          </note>
          <note>
            Det är inte fråga om ett antingen--eller, att antingen ägna uppmärksamhet
            åt de olika förhandlingsfrågorna eller att ägna uppmärksamhet
            åt de övergripande
          </note>
          <note>
            Europafrågorna. Det är ett både--och.
          </note>
          <note>
            Herr talman! I de senaste opinionsundersökningarna har vi kunnat
            konstatera att ja-sidan har gått framåt. Det är visserligen glädjande,
            men det finns fortfarande anledning att vara bekymrad, inte bekymrad
            över de procentsatser som ja- och nej-sidan fått. Det finns snarare
            anledning att känna bekymmer över den stora tveksamhet som en
            majoritet av alla svenskar fortfarande känner. Bland alla dem
            som man möter runt om i landet är osäkerheten fortfarande stor
            och tveksamheten en mycket vanlig inställning.
          </note>
          <note>
            Jag tror, herr talman, att förhandlingsarbetet i viss mån har
            bidragit till den stora osäkerheten. Många ställer sig frågan
            om ett EU-medlemskap verkligen handlar om snus, antalet kor som
            skall få EU-stöd eller hur svenska Systembolaget skall se ut i
            framtiden. Många har också ställt sig och ställer sig fortfarande
            frågan: Vilka resultat kommer vi att nå i förhandlingarna? Jag
            känner mig ganska övertygad, herr talman, om att allteftersom
            arbetet framskrider kommer vi att genom klargöranden av de förhandlingsresultat
            som uppnås på punkt efter punkt slå nej-sidans myter i kras.
          </note>
          <note>
            Vi har uppnått bra resultat i de delar av förhandlingarna som
            redan har avslutats. Det kan gälla miljöpolitiken, där nej-sidans
            påståenden att
          </note>
          <note>
            Sverige skulle behöva driva sina krav nedåt har visat sig i grunden
            felaktiga, liksom påståenden att vi skulle behöva göra avkall
            på vårt frihandelsavtal med Baltikum -- bara för att nämna några
            exempel.
          </note>
          <note>
            Vi skall när det gäller de återstående frågorna bevisa att detsamma
            gäller nej-sidans påståenden i andra delar, att vi skulle lägga
            oss platt till marken.
          </note>
          <note>
            Det gör ingen förhandlare, ingen regering som vill åstadkomma
            ett bra avtal som kan godkännas av svenska folket i folkomröstningen.
          </note>
          <note>
            Bengt Dalström tog upp frågan om information.
          </note>
          <note>
            Inte minst mot bakgrund av den osäkerhet som finns är just informationsfrågorna
            viktiga. Jag kan försäkra att så snart avtalet föreligger klart
            kommer nuvarande insatser med faktablad, informationsskrifter,
            telefonslussar och liknande att kompletteras med material som
            belyser innebörden av medlemskapet, innehållet i medlemsavtalet
            och konsekvenserna av medlemskapet. I delar kommer detta material
            att gå ut på remiss.
          </note>
          <note>
            Herr talman! Om det går så som vi hoppas, att ett avtal snart
            föreligger, har vi chansen att lyfta blicken och diskutera, debattera
            och samtala om det som verkligen är viktigt inför framtiden: Hur
            klarar vi bäst jobben och välfärden, innanför eller utanför den
            europeiska unionen? Hur klarar vi bäst freden och säkerheten i
            Europa, innanför eller utanför den europeiska unionen? Hur får
            svenskar rösträtt i Europa, innanför eller utanför den europeiska
            unionen?
          </note>
          <note>
            Det är dessa övergripande frågor som jag hoppas att debatten
            i ökad utrstäckning skall handla om.
          </note>
          <note>
            Det är min förhoppning att vi som i dag är så eniga i denna kammare
            också skall kunna ge alla tvekande svenskar svar på deras frågor,
            svar som gör att de kan rösta ja i den kommande folkomröstningen,
            svar som gör att Sverige inte hamnar utanför utan kan vara med
            och fullt ut medverka i arbetet på att forma det framtida Europa.
            För medlemskapet är inte statiskt, utan det är en process. Det
            EU som formas framöver är ett utslag av medborgarnas samlade åsikter
            om hur det framtida EU skall utformas.
          </note>
          <note>
            Suveränitet är att kunna påverka utvecklingen, sin egen och omvärldens.
          </note>
          <note>
            Genom medlemskap i den europeiska unionen får vi helt andra möjligheter
            än tidigare att anta de utmaningar som Europa ställs inför och
            medverka i arbetet att på ett konstruktivt sätt lösa de problem
            som vi ställs inför.
          </note>
          <note>
            Genom medlemskap i EU kan vi bäst tillvarata våra intressen i
            Europa och genom att skapa förutsättningar för det på lika villkor
            konkurrera i hela det europeiska rummet, locka utländska företag
            att investera i Sverige och locka svenska företag att i ökad utsträckning
            investera i vårt eget land.
          </note>
          <note>
            Genom medlemskap i EU kan vi med gemensamma krafter möta gemensamma
            problem.
          </note>
          <note>
            Det kan gälla sysselsättningen, välfärden, miljön, den växande
            internationella brottsligheten, flyktingarna med önskemål om bördefördelning.
          </note>
          <note>
            Det kan gälla inte minst relationerna till omvärlden, framför
            allt till u-länderna. Det kan gälla klyftan mellan länderna i
            Västeuropa och länderna i Östeuropa, där den kanske största utmaningen
            i dag är att bygga broar för att på så sätt i alla delar skapa
            ett Europa. Det gäller inte minst att gemensamt med gemensamma
            krafter bygga ett
          </note>
          <note>
            Europa som är ett tryggt hem för framtida generationer.
          </note>
          <note type="speaker">
            Anf. 102 BENGT HURTIG (v) replik:
          </note>
          <note>
            Herr talman! De tunga krav att stå utanför EMU-
          </note>
          <note>
            processen, att ha garantier för att kunna stå utanför
          </note>
          <note>
            VEU som ställdes från många håll inför förhandlingarna har ju
            inte rests och inte fogats in i några protokoll. De krav som har
            ställts är i någon mån rimliga att få igenom. Sedan har man naturligtvis
            fått göra reträtter på dessa krav. Det gäller t.ex. den slutliga
            utformningen av alkoholmonopolen, regionalpolitikens mål 1 och,
            som jag ser det, den s.k. miljögarantin som den blev utformad.
            Till slut blev det bara en övergångslösning.
          </note>
          <note>
            Det talas mycket om suveränitet. Sveriges suveränitet ökar när
            vi får bestämma i EU. I så fall måste väl Europeiska unionens
            suveränitet också öka när den får bestämma i Sverige.
          </note>
          <note>
            Jag tog upp två exempel i mitt inledningsanförande när det gäller
            ozonnedbrytande ämnen. Vi har redan fått anklagelser från kommissionären
          </note>
          <note>
            Bangeman. Vi får inte förbjuda dessa ämnen före
          </note>
          <note>
            1996. EU vill helst förbjuda dem år 2015.
          </note>
          <note>
            Jag frågade också om det miljöfarliga avfallet, som man kritiserat
            Danmark för. Sverige ligger ganska långt där. Vad tänker regeringen
            göra i dessa två frågor? Tänker man ställa upp på de nordiska
            miljökraven?
          </note>
          <note>
            Anf. 103 Statsrådet ULF DINKELSPIEL
          </note>
          <note>
            (m):
          </note>
          <note>
            Herr talman! Bengt Hurtig tog upp ett antal av våra förhandlingskrav.
            Nu är han i alla fall ärlig och säger att vi har fått igenom dessa
            förhandlingskrav i allt väsentligt, så han tänker inte vidare
            debattera den här punkten.
          </note>
          <note>
            Man säger från nej-sidan att vi avstår suveränitet.
          </note>
          <note>
            Då frågar jag: Till vem avstår vi suveränitet? Om det är så,
            att alla länder i EU avstår suveränitet, vem är det då som får
            det? Är det en högre ande?
          </note>
          <note>
            Nej, sanningen är att länderna sammanlägger suveränitet för att
            med gemensamma krafter möta gemensamma problem. Länderna finner
            att de bättre kan lösa problemen genom att samverka.
          </note>
          <note>
            Detta är inte att avstå suveränitet, utan att ''poola''
          </note>
          <note>
            suveränitet för att nå bättre resultat än om man skulle göra
            det ensam.
          </note>
          <note>
            Bengt Hurtig ställde två konkreta frågor kring vårt arbete på
            miljöområdet som en del i ett betydligt vidare arbete. Vi kommer
            att gå vidare på dessa två områden, Bengt Hurtig. Beträffande
            den ena delen hörde kanske Bengt Hurtig vad Olof Johansson sade
            på radion i morse.
          </note>
          <note type="speaker">
            Anf. 104 BENGT HURTIG (v) replik:
          </note>
          <note>
            Herr talman! Det var ju bra, men miljöminister
          </note>
          <note>
            Johansson lät tämligen försiktig. Exporten av miljöfarligt avfall
            till u-länder och till Östeuropa är ju en allvarlig fråga. Man
            har tidigare i Sverige agerat bestämt på konferenser för ett förbud.
            Nu genomför man ett sådant i Danmark, och man får stöd av Norge
            och Island. Det vore väl lämpligt att
          </note>
          <note>
            Sverige nu fortsatte sin linje mot denna cyniska hantering, som
            naturligtvis inte väcker förtroende för oss i de länder dit avfallet
            exporteras.
          </note>
          <note>
            Anf. 105 Statsrådet ULF DINKELSPIEL
          </note>
          <note>
            (m):
          </note>
          <note>
            Herr talman! Helt kort: Som jag redan i mitt första svar sade
            är det vår ambition att gå vidare på det här området.
          </note>
          <note type="speaker">
            Anf. 106 MATS HELLSTRÖM (s) replik:
          </note>
          <note>
            Herr talman! Statsrådet Dinkelspiel har här lämnat en redovisning
            över hur han ser förloppet av den slutförhandling som nu har inletts.
            Från socialdemokraterna har vi tidigare här i kammaren ställt
            frågan hur och när regeringen avser att inbjuda partierna i riksdagen
            att diskutera nästa stora fråga, nämligen folkomröstningen. Det
            handlar ju förvisso om tidpunkten men även om andra frågor, t.ex.
            kretsen av de människor som skall få delta i omröstningen -- som
            bekant anser vi att invandrarna i Sverige bör få delta, i likhet
            med vad som gällde under folkomröstningen om kärnkraft, vilket
            krävde en särskild lagstiftning --
          </note>
          <note>
            och de exakta formuleringarna av den fråga som skall ställas.
            Det är också givetvis fråga om de resurser som skall ställas till
            förfogande för de jaoch nej-kommittéer som skall arbeta inför
            folkomröstningen.
          </note>
          <note>
            Det svar som vi har fått från Ulf Dinkelspiel då vi har ställt
            frågan här i kammaren har, om jag minns rätt, lytt ungefär så
            här: När vi närmar oss tidpunkten för ett avslutande av förhandlingarna,
            då avser man att återkomma. Det tycks som om vi nu står väldigt
            nära den tidpunkten. Min fråga är då: Kan vi då få ett besked
            om när regeringen avser att inbjuda till diskussioner mellan partierna?
            Det kan vara viktigt att få veta det inför allas vår planering.
          </note>
          <note>
            Anf. 107 Statsrådet ULF DINKELSPIEL
          </note>
          <note>
            (m):
          </note>
          <note>
            Herr talman! Det är alldeles riktigt att Mats
          </note>
          <note>
            Hellström tidigare här i kammaren har ställt den fråga som han
            nu ställde. Jag har också tidigare svarat på den frågan, och mitt
            svar blir precis detsamma som det svar som jag tidigare gav, nämligen:
            Så snart som förhandlingarna är avslutade kommer statsministern
            att ta initiativ till en överläggning mellan partiledarna om formerna
            och tidpunkten för en folkomröstning. Då kommer alla hithörande
            frågor av den typ som Mats
          </note>
          <note>
            Hellström tog upp att diskuteras. Det är min och regeringens
            förhoppning att vi mycket snart skall kunna lösa dessa frågor
            i samförstånd.
          </note>
          <note type="speaker">
            Anf. 108 HOLGER GUSTAFSSON (kds)
          </note>
          <note>
            replik:
          </note>
          <note>
            Herr talman! Jag vill i min replik utnyttja tillfället till att
            önska statsrådet Dinkelspiel och förhandlingsdelegationen all
            framgång i slutförhandlingarna. Det innebär naturligtvis inte
            att man inte skall känna svenska riksdagens tryck på sina axlar
            inför avslutningen.
          </note>
          <note>
            Jag vill gärna återupprepa de punkter som jag anser vara mycket
            angelägna: alkoholpolitikens långsiktighet, jordbruket, salmonellan
            och mjölkkvoterna, offentlighetsprincipen, regionalpolitiken och
            inte minst inflytandefrågorna. Jag vill särskilt peka på rådets
            fem röster.
          </note>
          <note>
            Herr talman! Jag representerar en del av
          </note>
          <note>
            Västergötland, och jag tycker mycket om det landskapet. Men vi
            vill inte se ett Västgötaklimax i slutet av förhandlingen. Lycka
            till!
          </note>
          <note>
            Anf. 109 Statsrådet ULF DINKELSPIEL
          </note>
          <note>
            (m):
          </note>
          <note>
            Herr talman! Alla de punkter som Holger
          </note>
          <note>
            Gustafsson räknade upp finns med i slutförhandlingarna och som
            vi från regeringens sida fäster mycket stort avseende vid. Jag
            kan försäkra Holger Gustafsson att vi kommer att göra vad vi kan
            för att få gehör för dessa synpunkter hos motparten. Med Holger
            Gustafssons lyckönskningar kommer det kanske att gå ännu bättre.
          </note>
          <note type="speaker">
            Anf. 110 BENGT DALSTRÖM (nyd)
          </note>
          <note>
            replik:
          </note>
          <note>
            Fru talman! Herr statsråd! Jag hoppas att mina signaler till
            statsrådet kring informationen om EU
          </note>
          <note>
            vinner gehör när nu de hektiska slutförhandlingarna är avslutade.
            Jag ser också fram emot uppfyllandet av ett löfte från statsrådet
            om att vi i någon form kan få en fördjupad information och diskussion
            med intresserade ledamöter från riksdagspartierna när det gäller
            regeringens informationsstrategi inför folkomröstningen innan
            beluten om strategi och åtgärder fattas.
          </note>
          <note>
            Anf. 111 Statsrådet ULF DINKELSPIEL
          </note>
          <note>
            (m):
          </note>
          <note>
            Herr talman! Vi från regeringen välkomnar synpunkter på dessa
            frågor. Det är inte lätt att med säkerhet säga på vilka vägar
            man bäst kan nå fram till alla medborgare med information i dessa
            ofta väldigt komplicerade frågor. För min del ser jag gärna en
            diskussion av den typ som Bengt Dalström aktualiserar, t.ex. i
            EU-delegationen.
          </note>
          <note>
            Jag vill också säga att i den mån medierna -- TV, radio eller
            andra medier -- kan stimuleras till olika verksamheter som är
            ägnade att öka intresset för
          </note>
          <note>
            EU-frågorna av den typ som Bengt Dalström i ett tidigare inlägg
            var inne på är jag den förste att välkomna detta, givetvis utan
            att själv kunna påverka just den utvecklingen.
          </note>
          <note type="speaker">
            Anf. 112 BENGT DALSTRÖM (nyd)
          </note>
          <note>
            replik:
          </note>
          <note>
            Herr talman! Avslutningsvis, herr statsråd, tar jag fasta på
            det positiva intresset som alltid har funnits när det gäller information.
            Men jag hade tänkt mig en annorlunda lösning, inte via den konventionella
          </note>
          <note>
            EU-delegationen utan en mera expertorienterad föredragning av
            de ansvariga inom departementet.
          </note>
          <note>
            Då hade man kunnat få ett helhetsgrepp om hur man tänker och
            pusslar och hur man värderar olika saker och ting. Men det är
            kanske en fråga som vi kan återkomma till i samband med en personlig
            kontakt.
          </note>
          <note>
            Anf. 113 Statsrådet ULF DINKELSPIEL
          </note>
          <note>
            (m):
          </note>
          <note>
            Herr talman! Min erfarenhet säger mig att det inte finns någonting
            som hindrar att experter uppträder i EU-delegationen, om riksdagen
            så önskar.
          </note>
          <note type="speaker">
            Anf. 114 HADAR CARS (fp) replik:
          </note>
          <note>
            Herr talman! Jag har egentligen inte mycket att polemisera med
            statsrådet om. Jag tycker tvärtom att han höll ett utmärkt anförande.
            Det var det som han sade om opinioner som föranledde mig att ta
            till orda, mest för att markera hur viktigt det är med de förhandlingar
            som nu förs och som naturligtvis är hårda och konfrontatoriska
            i flera avseenden. Vi försvarar våra intressen, och de försöker
            att vinna så mycket de kan från sin sida.
          </note>
          <note>
            Men vi skall under denna period inte framställa den andra parten
            såsom lömsk och nedrig. Jag tror inte att det finns någon risk
            för det från svensk sida.
          </note>
          <note>
            Men det är viktigt att presentera människor detta på ett sätt
            så att de förstår att vad det i grunden handlar om är att det
            är två parter som siktar mot samma mål, att göra någonting gemensamt
            konstruktivt och att de förhandlingar som nu skall föras just
            har syftet att nå fram till den form som sedan gör att man gemensamt
            kan bygga någonting bra.
          </note>
          <note>
            Det är inte fråga om två motsatta parter som är på väg att bryta
            upp eller som gör vad de kan för att komma åt den andra parten.
            Den risken finns alltid vid en så hård förhandling som nu förestår.
            Det var bara för att ge ett litet tips på hur man kan medverka
            till att också EG-sidan undviker att demonisera Sverige som jag
            ville ta till orda i en kort replik till statsrådet.
          </note>
          <note>
            Anf. 115 Statsrådet ULF DINKELSPIEL
          </note>
          <note>
            (m):
          </note>
          <note>
            Herr talman! Jag skall gärna bära med mig den synpunkten. Det
            är viktigt att påpeka att det inte råder ett antagonistiskt förhållande
            vid våra förhandlingar.
          </note>
          <note>
            Det är sant att det finns ett antal frågor där intressena går
            isär. Om man förhandlar om kvoter är det klart att var och en
            vill ha en så stor del av kvoten som möjligt. Det gäller också
            delar av det stöd som utgår regionalpolitiskt. Men i grunden är
            det icke ett antagonistiskt förhållande, utan förhandlingarna
            präglas av en i grunden gemensam strävan för att, som Hadar Cars
            sade, finna lösningar på de problem som i delar onekligen är förenade
            med varje förhandling om medlemskap.
          </note>
          <note>
            De resultat som hittills har uppnåtts på t.ex.
          </note>
          <note>
            miljöområdet eller handelspolitiska området, och i delar också
            de resultat som avtecknar sig på andra områden som ännu inte är
            slutförhandlade, pekar på att man från EU-sidan är lyhörd för
            våra krav och speciella intressen som vi naturligen har att bevaka
            i förhandlingarna.
          </note>
          <note>
            Detta kommer att framgå än tydligare den dag förhandlingarna
            är avslutade, då det är alldeles klart att det är vi som tillsammans
            med de andra länderna skall söka finna gemensamma lösningar på
            gemensamma problem.
          </note>
          <note type="speaker">
            Anf. 116 YLVA ANNERSTEDT (fp):
          </note>
          <note>
            Herr talman! Det är många som har uttalat välgångsönskningar
            inför slutförhandlingarna. Jag vill naturligtvis sälla mig till
            dem innan statsrådet
          </note>
          <note>
            Dinkelspiel försvinner från kammaren. Det kan också finnas anledning
            att gratulera till de framgångar som faktiskt har åstadkommits
            i de förhandlingar som hittills har varit.
          </note>
          <note>
            Kritikerna till ett EU-medlemskap har i olika sammanhang dragit
            upp det ena området efter det andra, där man just har demoniserat
            EU och våra motparter. Men på det ena området efter det andra
            har vi faktiskt kunnat se att vi har fått gehör för våra synpunkter.
          </note>
          <note>
            Frågor på miljöområdet rör sig i vår riktning. Vi har åstadkommit
            ett frihandelsavtal med Baltikum som förmodligen inte alls hade
            kommit till stånd om inte
          </note>
          <note>
            Sverige hade drivit på. Vi har fått textilkvoter som väl stämmer
            överens med vår fria import. Vi har lyckats åstadkomma en nordisk
            klausul. Vidare har vi fått gehör för en ökad öppenhet och insyn
            i arbetet i den europeiska unionen.
          </note>
          <note>
            Jag vill i detta sammanhang fråga statsrådet
          </note>
          <note>
            Dinkelspiel om han kan ge några indikationer på hur en deklaration
            om offentlighetsprincipen kan komma att se ut och vilken status
            en sådan deklaration kan få i fortvarighetstillståndet.
          </note>
          <note>
            Det är ju ingen rigid och negativt inställd motpart som vi har
            att göra med, utan det är en motpart som försöker att sätta sig
            in i Sveriges problem och försöker att gå till mötes där det är
            möjligt.
          </note>
          <note>
            Herr talman! Vid det här laget har nog de flesta förstått att
            EU inte är någon kvinnofälla. Jag skall ta upp något om kvinnornas
            villkor. EU:s lagstiftning är definitivt ett oerhört gott stöd
            för de kvinnor som strävar mot ökad jämlikhet i de olika
          </note>
          <note>
            EU-länderna. Vad gäller EU:s gemensamma bestämmelser och lagstiftning
            finns det, även från svensk utgångspunkt sett, inget att anmärka
            på.
          </note>
          <note>
            Det handlar i stället om den nationella viljan att genomföra
            och förverkliga de intentioner som lagts fast i EU-lagstiftningen.
            I EU:s medlemsländer liksom i Sverige haltar det betänkligt när
            det gäller viljan att praktiskt genomföra de lagar som faktiskt
            finns.
          </note>
          <note>
            Det har kommit en del nya siffror som jag tycker är ganska intressanta,
            eftersom de illustrerar den utveckling som är på gång också för
            EU-
          </note>
          <note>
            medlemsländernas kvinnor. Siffrorna gäller förvärvsfrekvensen
            i de åldersgrupper som för utvecklingen framåt, nämligen åldersgruppen
            25--
          </note>
          <note>
            50 år. Frankrike har en så hög siffra som 73,2 %,
          </note>
          <note>
            England närmare 73 %, Portugal 70 %, Belgien
          </note>
          <note>
            65,5 % och Tyskland har 63,4 %. Siffrorna är i paritet med de
            siffror som Sverige hade för cirka tio år sedan, vilket visar
            att någonting händer.
          </note>
          <note>
            Så sent som i förra veckan lade EU-parlamentet fram en rapport
            från Women's Right Committe.
          </note>
          <note>
            Rapportören, Jessica la Rive, är för övrigt liberal.
          </note>
          <note>
            Den antagna resolutionen ger konkreta förslag till hur man kan
            förbättra kvinnornas situation både inom EU:s egna organisationer
            och i medlemsländerna.
          </note>
          <note>
            Genom Maastrichtavtalet har EU-parlamentet möjlighet till ett
            avgörande inflytande över t.ex.
          </note>
          <note>
            tillsättningen av kommissionärer. Ett inslag i resolutionen var
            att man förutsätter att länder med två kommissionärer tillsätter
            en man och en kvinna.
          </note>
          <note>
            Det finns alltså flera konkreta förslag som EU-
          </note>
          <note>
            parlamentet har antagit.
          </note>
          <note>
            Vi har talat om inflytande i institutionerna och att
          </note>
          <note>
            Sveriges andel rättmätigt skulle kunna innebära 25
          </note>
          <note>
            platser i parlamentet och 5 platser i rådet. Om man tittar på
            de jämförbara länderna visar det sig att det är i det spannet
            de befinner sig. Intressant kan vara att framhålla Sveriges befolkningsutveckling.
            Vid en jämförelse med EG:s medlemsländer och övriga länder i Europa
            är Sverige det enda land där födelsesiffrorna ökar varje år. I
            alla andra länder minskar födelseantalet. Detta ger en god grund
            för
          </note>
          <note>
            EU att visa förståelse för de krav som Sverige har framställt
            när det gäller inflytandet i viktiga institutioner.
          </note>
          <note>
            Herr talman! Avslutningsvis är det oerhört viktigt att vi får
            parlamentets godkännande före sommaren, därför att vår ambition
            är att bli medlemmar från den 1 januari 1995. Att delta i det
            europeiska samarbetet är viktigt för att ge tydliga signaler om
            att vi skall vara med i den oerhört viktiga regeringskonferens
            som börjar 1996, vilken är så angelägen för den europeiska unionens
            fortsatta utveckling. Då skall Sverige vara med!
          </note>
          <note type="speaker">
            Anf. 117 BENGT HURTIG (v) replik:
          </note>
          <note>
            Herr talman! Ylva Annerstedt sade att Europeiska unionen rör
            sig framåt på miljöområdet. Det vore väl skrutt annars. Egentligen
            påbörjade man inte sin gemensamma miljöpolitik förrän i slutet
            på 80-
          </note>
          <note>
            talet. Men det har faktiskt funnits möjlighet att börja betydligt
            tidigare, så det vore konstigt om man inte rörde sig framåt med
            de problem som finns.
          </note>
          <note>
            När det gäller offentlighetsprincipen finns det ju deklarationer
            om att man måste verka för större öppenhet. Men offentlighetsprincipen
            har faktiskt även andra kvaliteter. Det är t.ex. viktigt att det
            finns öppna offentliga diarier, där medierna kan gå in och studera
            myndigheternas inkommande skrivelser, även sådana som är sekretessbelagda.
          </note>
          <note>
            Den typen av offentliga diarier har jag inte sett att
          </note>
          <note>
            EU:s myndigheter tänker införa.
          </note>
          <note>
            När det gäller meddelarskydet vill jag framhålla att tjänstemän
            i Sverige har vissa möjligheter att lämna ut även viss sekretessbelagd
            information. EU:s direktiv går i precis motsatt riktning. Även
            om vi inte är medlemmar har vi drivit denna kritik och dessa krav,
            och det har faktiskt haft en viss effekt.
          </note>
          <note>
            När man träffar vänsterkvinnor ute i EG säger de faktiskt att
            fattigdomen, arbetslösheten och de atypiska jobben med de dåliga
            arbetsvillkoren är i hög grad ett kvinnoproblem i Europeiska unionen.
          </note>
          <note type="speaker">
            Anf. 118 YLVA ANNERSTEDT (fp)
          </note>
          <note>
            replik:
          </note>
          <note>
            Herr talman! Det är intressant att höra att också
          </note>
          <note>
            Bengt Hurtig anser att våra förhandlingar med EU
          </note>
          <note>
            har inneburit framgångar på flera områden. Inte är det alldeles
            säkert att EU hade påbörjat en revision av sina miljöregler om
            inte vi hade ställt våra krav.
          </note>
          <note>
            Vi har alltså inflytande på EU:s sätt att agera.
          </note>
          <note>
            Det är alldeles riktigt som Bengt Hurtig säger.
          </note>
          <note>
            Offentlighetsprincipen är ett område där vi kan få ytterligare
            inflytande. Redan har denna diskussion påverkat. Det dokument
            som antogs den 15
          </note>
          <note>
            februari visar i allra högsta grad att det finns en strävan inom
            EU att gå i denna riktning. Det är ett mycket långtgående dokument,
            om man betänker att det inom medlemskretsen finns både länder
            som inte tillämpar någon offentlighet över huvud taget och länder
            som har Danmarks offentlighet.
          </note>
          <note>
            Bengt Hurtig drog åter fram det som kallas atypiska jobb. Atypiska
            arbeten är alla arbeten som inte försiggår mellan kl. 9 och kl.
            5 måndag till fredag.
          </note>
          <note>
            Det finns ingen anledning att skrämma folk och slå folk i huvudet
            med beteckningen atypiska jobb. Vi lever i en modern värld där
            arbetstidsreglerna är flexibla på ett helt annat sätt än i industrins
            barndom.
          </note>
          <note type="speaker">
            Anf. 119 BENGT HURTIG (v) replik:
          </note>
          <note>
            Herr talman! De atypiska jobben öppnar ju möjligheten att skriva
            avtal så att man jobbar någon timme på förmiddagen och någon timme
            på eftermiddagen utan att ha någon egentlig rast inräknad i arbetstiden.
            Även när det gäller anställningstrygghet och andra arbetsvillkor
            kan man göra väldigt enkla lösningar. Detta är egentligen oförenligt
            med svensk arbetsrätt, och vi ser det inte såsom någon lösning
            på lång sikt på våra sysselsättningsproblem. Det leder till en
            typ av hamburgerjobb, som man t.ex. i USA betraktar såsom en lösning.
          </note>
          <note type="speaker">
            Anf. 120 YLVA ANNERSTEDT (fp)
          </note>
          <note>
            replik:
          </note>
          <note>
            Herr talman! Vi vill inte alls ha en statisk arbetsmarknad i
            Sverige. Är Bengt Hurtig möjligen fullständigt omedveten om den
            utveckling som pågår på arbetsmarknaden och den flexibilitet som
            många människor ser fram emot och arbetar för?
          </note>
          <note>
            Det betyder inte att man sätter likhetstecken mellan flexibilitet
            och oregelbunden arbetstid å ena sidan och dåliga arbetsförhållanden
            å den andra.
          </note>
          <note>
            Tvärtom anser många människor att goda arbetsförhållanden innebär
            just flexibla arbetstider och möjlighet att styra sin arbetstid
            på ett helt annat sätt än som varit möjligt hittills. Det är inget
            argument mot EU.
          </note>
          <note>
            Anf. 121 Statsrådet ULF DINKELSPIEL
          </note>
          <note>
            (m):
          </note>
          <note>
            Herr talman! Ylva Annerstedt ställde en direkt fråga till mig
            rörande offentlighetsprincipen. Låt mig direkt säga att jag delar
            uppfattningen -- det kan knappast överraska Ylva Annerstedt --
            att offentlighetsprincipen är av största betydelse. Det framhöll
            jag inte minst i det anförande som jag höll den 1 februari, när
            förhandlingarna inleddes. Både offentlighetsprincipen och meddelarskyddet
            betecknades då såsom omistliga delar av vårt politiska och kulturella
            arv.
          </note>
          <note>
            Vi slog på det sättet fast att vi avser att hålla fast vid denna
            princip. Vi söker nu en väg att göra motsvarande deklaration i
            slutskedet av förhandlingarna. Vi hoppas att kunna finna en väg,
            som å ena sidan slår fast det som för oss är axiomatiskt, nämligen
            att bara vi själva har att bestämma utformningen och inriktningen
            av offentlighetsprincipen. Det finns ingen harmonisering kring
            denna princip inom EU, utan varje land går här sin egen väg. Å
            andra sidan har vi önskemålet att på ett eller annat sätt få reflekterat
            vilken vikt vi fäster vid detta, utan att EU-
          </note>
          <note>
            domstolen eller någon annan kan tolka vår inställning och våra
            regler i dessa delar. Jag kan inte säga vilken form en sådan deklaration
            kan få eller om vi når hela vägen fram, men vi arbetar på detta.
          </note>
          <note type="speaker">
            Anf. 122 YLVA ANNERSTEDT (fp)
          </note>
          <note>
            replik:
          </note>
          <note>
            Herr talman! Jag litar på statsrådets omsorg om offentlighetsprincipen,
            en omsorg som har deklarerats vid ett flertal tillfällen. Det
            är oerhört angeläget att förhandlingarna får en lyckosam avslutning
            och att offentlighetsprincipen får en status som gör att den vinner
            respekt i olika sammanhang.
          </note>
          <note>
            Det vore intressant att få veta om Nederländernas deklaration
            och framställning kommer att få någon betydelse eller kan vara
            oss till någon hjälp i detta arbete. Nederländerna har ju fattat
            mycket långtgående beslut om offentlighet. Har det någon betydelse
            för våra möjligheter att vinna respekt för den deklaration som
            vi kommer att göra?
          </note>
          <note>
            Anf. 123 Statsrådet ULF DINKELSPIEL
          </note>
          <note>
            (m):
          </note>
          <note>
            Herr talman! Nederländernas förändrade politik på detta område
            ändrar i princip ingenting för vår del vad avser meddelarskyddet
            eller offentlighetsprincipen. Det beror på vad jag sade tidigare,
            nämligen att detta är en nationell angelägenhet, där varje land
            väljer att gå sin egen väg.
          </note>
          <note>
            Samtidigt är det uppenbart att vi i Holland har en frände, som
            är av stor betydelse, inte minst när vi gemensamt kommer att verka
            för en ökad öppenhet från gemenskapsorganens sida, bl.a. från
            kommissionens och rådssekretariatets sida. Här har på senare tid
            tagits viktiga steg i rätt riktning, inte minst därigenom att
            kommissionen numera följer principen att alla dokument är offentliga
            om de inte har hemligstämplats. I grunden har kommissionen valt
            samma angreppssätt som vi själva har valt. Vi hoppas att man också
            i den praktiska tillämpningen kommer att följa en lika öppen politik
            som vi själva för på detta område. Här kan både Holland och
          </note>
          <note>
            Sverige verka pådrivande -- Sverige när vi en dag blir medlemmar
            av den europeisk unionen.
          </note>
          <note type="speaker">
            Anf. 124 INGVAR ERIKSSON (m):
          </note>
          <note>
            Herr talman! För 48 år sedan låg stora delar av
          </note>
          <note>
            Europa i ruiner efter det förödande andra världskriget. Många
            miljoner människor hade dödats och lemlästats. Lidandet och förödelsen
            var fruktansvärda.
          </note>
          <note>
            Europas folk och ledare insåg att något sådant inte fick hända
            igen. Kol- och stålunionen bildades för att man skulle få kontroll
            över energi-, stål- och vapenproduktion, varefter det ena europeiska
            samarbetsorganet efter det andra startades upp.
          </note>
          <note>
            EG bildades, och utvidgades senare med flera länder. Därmed inleddes
            en period av fredlig samverkan -- den längsta någonsin hittills
            dessa länder emellan. Detta innebar fred, frihet, demokrati och
            en starkt ökad välfärd. Därmed utgör EG en mycket stark fredsrörelse,
            vilket vi aldrig får glömma.
          </note>
          <note>
            Kontrasterna ser vi i dag i det gamla Jugoslavien där splittring,
            krig, lidande och hat blivit värre och värre.
          </note>
          <note>
            För oss svenskar är det självfallet viktigt att det fredsälskande
            Sverige måste vara med i EG/EU och därmed bidra till nya landvinningar
            på fredens och samarbetets väg.
          </note>
          <note>
            Alla måste inse vad ett splittrat EG skulle kunna innebära. Därför
            måste alla goda krafter samverka just för att stärka, fördjupa
            och utvidga det europeiska samarbetet till gagn för kommande generationer.
          </note>
          <note>
            En positiv opinion för EG/EU redan nu skulle i sig göra Sverige
            intressantare. EG-företagens, liksom de svenska företagens, investeringar
            i Sverige skulle öka. Vi skulle få draghjälp så att vi kan ta
            oss ut ur den ekonomiska krisen. Vår nuvarande produktion räcker
            inte för vår konsumtion och för de investeringar inför framtiden
            som vi behöver.
          </note>
          <note>
            Tillgången till EG:s stora marknad, utan några hinder, skulle
            skapa nya möjligheter för produktion och tillväxt i Sverige. Grunden
            för vårt välstånd, dvs. möjligheterna att klara sjukvård, pensioner,
            familjepolitik, utbildning osv., urholkas om vi inte lyckas få
            fart på svensk industri och på näringslivet i övrigt.
          </note>
          <note>
            Rädslan för att välfärden hotas om vi går med i EG
          </note>
          <note>
            är grundlös. Tvärtom ökar möjligheterna för välfärd om vi går
            med.
          </note>
          <note>
            Herr talman! Förhandlingarna med EU om medlemskap är nu inne
            i ett intensivt slutskede.
          </note>
          <note>
            Resultatet -- förhoppningsvis en överenskommelse om svenskt medlemskap
            -- skall sedan godkännas av de inblandade parterna.
          </note>
          <note>
            Svenska folket skall säga sitt, ja eller nej, i en folkomröstning.
            Denna omröstning är för Sverige den viktigaste på mycket mycket
            länge -- ja, skulle jag vilja säga, något av en ödesfråga genom
            att det är fråga om hur våra framtida möjligheter skall kunna
            tas till vara.
          </note>
          <note>
            Sverige skall, enligt regeringens mål, ha en stark och konkurrenskraftig
            jordbruksnäring och livsmedelsindustri vid tidpunkten för EG-inträdet.
          </note>
          <note>
            1990 års livsmedelspolitiska beslut måste därför korrigeras och
            anpassas på ett sådant sätt att vi får ett jordbruk och en livsmedelsindustri
            som kan överleva och utvecklas med de nya förutsättningar och
            spelregler som ett medlemskap kräver. Svenskt jordbruk och svensk
            livsmedelsindustri har goda möjligheter förutsatt att man får
            arbeta på lika villkor.
          </note>
          <note>
            Socialdemokraterna har, tyvärr, ännu inte varit beredda att ge
            dessa möjligheter, och man vill vänta med att ta ställning tills
            förhandlingarna är klara.
          </note>
          <note>
            Det menar vi är riskabelt -- i synnerhet om det skulle dra ut
            på tiden, för då kan det innebära stora problem för svensk landsbygd.
          </note>
          <note>
            Socialdemokraterna inser inte heller behovet av att möta EG-konkurrensen
            med sänkta produktionskostnader. Deras alternativ är i stället
            att höja böndernas skatter och kostnader. Det visar klart deras
            budgetalternativ, där man vill sänka spannmålspriset och höja
            kostnaderna för gödsel och andra produktionsmedel.
          </note>
          <note>
            Regeringens förslag om infasning och om en anpassning till EG-politiken
            är ju ett viktigt led i ambitionen att upprätthålla en livskraftig
            livsmedelsproduktion inom landet.
          </note>
          <note>
            De arealersättningar som införts har diskuterats och kritiserats
            i den allmänna debatten. Men de är avhängiga EG-strategin: att
            hålla spannmålspriserna nere och därmed dämpa produktionen och
            exportförlusterna.
          </note>
          <note>
            Sverige har valt samma linje -- att hålla nere spannmålspriset
            med hjälp av ett arealstöd som stegvis trappas upp till EG:s nivå.
            Målet är att upprätthålla svensk spannmålsodling men också odling
            av alla andra specialgrödor som vi har, inte minst i de sydliga
            delarna av landet.
          </note>
          <note>
            Lantbrukets ekonomiska situation, liksom landets, är just nu
            bekymmersam. Trots detta måste infasningen i EG-politiken fullföljas.
            Det är nödvändigt för att de goda förutsättningarna, som trots
            allt finns inför framtiden, skall kunna tas till vara. Det är
            också fråga om att ta till vara och förvalta landets naturresurser
            och om att kunna bibehålla en öppen och levande landsbygd i hela
            landet.
          </note>
          <note>
            Till sist, herr talman, vill jag önska Europaminister
          </note>
          <note>
            Ulf Dinkelspiel och hans medarbetare all lycka och framgång inför
            den slutspurt som nu förestår.
          </note>
          <note>
            Ajournering
          </note>
          <note>
            Kammaren beslöt kl. 17.46 att ajournera förhandlingarna till
            kl. 19.00 för middagsuppehåll.
          </note>
          <note>
            Återupptagna förhandlingar
          </note>
          <note>
            Förhandlingarna återupptogs kl. 19.00.
          </note>
          <note>
            4 § Situationen i det tidigare Jugoslavien
          </note>
          <note>
            Föredrogs
          </note>
          <note>
            utrikesutskottets betänkande
          </note>
          <note>
            1993/94:UU21 Situationen i det tidigare
          </note>
          <note>
            Jugoslavien.
          </note>
          <note>
            Kammaren biföll utskottets framställning om att betänkandet skulle
            avgöras efter endast en bordläggning.
          </note>
          <note type="speaker">
            Anf. 125 PIERRE SCHORI (s):
          </note>
          <note>
            Fru talman! Sarajevo har blivit symbolen för mänskligt lidande,
            för själva kriget i det forna
          </note>
          <note>
            Jugoslavien. Vi vet att krigshandlingar också råder på flera
            andra håll i konfliktområdet. De kan inte undantas från förhandlingar
            och fredsavtal. FN
          </note>
          <note>
            måste nu gå vidare och arbeta för ett snabbt utsträckande av
            Sarajevoformeln för de andra stridszonerna.
          </note>
          <note>
            Även vi som inte vill ha krig, våld och bombningar har nödgats
            inse att även fredsvänner och humanister ibland tvingas till hot
            om våld och våld, för att hävda just fred och humanism och den
            internationella rätten. Annars skulle vi leva enligt djungelns
            lag och i barbariets värld. Det är kraften i FN:s och NATO:s beslut
            som nu räddar liv; det är den tidigare svagheten som skördat så
            många offer.
          </note>
          <note>
            Politik är att vilja, men det är också att välja. Vi får inte
            tveka, mumla eller tiga när det gäller att välja sida mellan offer
            och bödel samt mellan angripare och försvarare.
          </note>
          <note>
            Ingen kan förneka att det är invånarna i Sarajevo som är offren
            och att de har utsatts för brutala anfall från serbiska ställningar.
            Men det är inte serberna man är ute efter. Det vi vill är Sarajevos
            överlevnad, liksom vi vill Krajinas, Mostars,
          </note>
          <note>
            Tuzlas, Bihac och andra områdens överlevnad.
          </note>
          <note>
            Vi vet att det finns en berättigad serbisk oro med rötter i nutidshistorien,
            nämligen från
          </note>
          <note>
            Ustasjatiden. Den oron måste tas med i förhandlingsbilden. Men
            oron kan inte få motivera fortsatta angrepp mot civila eller försök
            att med vapenmakt tillskansa sig territorium. Alla måste respektera
            folkrätten, FN, fredsplaner och vapenvilor. Det gäller serber,
            muslimer och kroater.
          </note>
          <note>
            Alla tre befolkningsgrupperna i Bosnien-
          </note>
          <note>
            Hercegovina -- de bosniska muslimerna, serberna och kroaterna
            -- talar samma språk och har samma ursprung. De kan med samma
            rätt hävda sin historiska bosättningsrätt i Bosnien-Hercegovina.
          </note>
          <note>
            En dag måste freden komma, liksom försoningen mellan folken.
          </note>
          <note>
            Den lösning som diskuteras i Genève kan ingen vara nöjd med.
            Det är som att acceptera, åtminstone tillfälligt, en etnisk uppdelning.
            Men denna dåliga lösning tycks vara den enda möjliga just nu.
          </note>
          <note>
            Blodbadet måste upphöra. I ett nästa, nödvändigt skede måste
            detta rättas till.
          </note>
          <note>
            Men nu gäller det nog realistiskt sett att först bygga upp hus
            och broar samt byar och städer, att garantera minoriteternas rättigheter
            inom varje del av det uppdelade Bosnien, att skapa institutionella
            band mellan de tre grupperna, sedan mellan
          </note>
          <note>
            Bosnien, Kroatien och Serbien och med deras grannar, dvs. att
            göra allt det som man egentligen skulle ha gjort från början.
            Det gick ju inte av olika skäl. Detta tillfälle är inte det rätta
            att diskutera varför det inte gick. Låt oss i stället glädja oss
            åt den enighet vi har i kammaren. Låt oss också samtidigt sända
            en varm signal av tacksamhet till de svenskar som i olika positioner
            på plats i Bosnien ger sitt bidrag för fred och humanitet.
          </note>
          <note>
            I förra veckan behandlade, som bekant, utrikesutskottet på socialdemokraternas
            begäran motionerna som berör f.d. Jugoslavien med förtur.
          </note>
          <note>
            Motionerna gäller skyddade zoner, demilitarisering och en Marshallplan
            för Balkan. Motionerna gäller också att man engagerar flyktingar
            och invandrare från f.d. Jugoslavien i det kommande återuppbyggnadsarbetet
            och förberedelserna för det. De gäller informationsstöd till oberoende
            medier och det civila samhället. De gäller åtgärder för att rädda
            det månghundraåriga kulturarvet, diplomatisk representation i
            Sarajevo och insatser inom ESK:s ram för Kosova, Vojvodina och
          </note>
          <note>
            Sandjak.
          </note>
          <note>
            Glädjande nog har vi nått enighet i utskottet. Vi riktar nu en
            unison uppmaning till regeringen att agera kraftfullt enligt betänkandets
            riktlinjer.
          </note>
          <note>
            Fru talman! Jag yrkar bifall till utskottets hemställan.
          </note>
          <note type="speaker">
            Anf. 126 GÖRAN LENNMARKER (m):
          </note>
          <note>
            Fru talman! Betänkandet från utriksutskottet är enigt när det
            gäller synen på Jugoslavien. Det innehåller en rad krav från socialdemokraterna
            genom sin stora motion om Jugoslavien. Alla dessa yrkanden har
            besvarats med hänvisning till att regeringen redan är aktiv på
            just de områden som socialdemokraterna har lagt fram yrkanden
            om.
          </note>
          <note>
            Det innebär att vi har en aktiv regering som gör åtskilligt när
            det gäller situationen i Bosnien-
          </note>
          <note>
            Hercegovina.
          </note>
          <note>
            Det finns mycket att säga om historien; det har sagts tidigare
            från denna talarstol. Men ett faktum bör man ständigt komma ihåg.
            Denna aggression, detta tredje krig i Jugoslavien, vilket vi nu
            ser i
          </note>
          <note>
            Bosnien-Hercegovina efter det första i Slovenien och det andra
            i Kroatien, är inte ett resultat av ett slags inneboende ondska
            mellan folkgrupperna i
          </note>
          <note>
            Jugoslavien. Tvärtom är det ett resultat av en målmedveten planering
            av framför allt den serbiske socialistledaren Milosevics sida.
          </note>
          <note>
            Föreställningen att detta krig började som ett inbördeskrig är
            i grunden fel. Sedan har det, genom krigets förlopp, naturligtvis
            fått dimensioner av etnisk splittning till följd av krigets grymma
            verklighet.
          </note>
          <note>
            Läget i Sarajevo i dag är ett annat än för några veckor sedan.
            En optimist kan tro att det är början på slutet för kriget i Bosnien.
            Den mer försiktigt lagda är kanske mer böjd att säga att det är
            slutet på början. Vi vet naturligtvis inte hur det kommer att
            bli. Men det är väl inget tvivel om att det kraftfulla hotet mot
            dem som har kanonerna riktade mot Sarajevo, mot dem som inringar
            staden och som under en lång och grym period skickat in granater
            dit, har fått avsedd effekt där. Nu gäller det att gå vidare och
            se till att också övriga delar av
          </note>
          <note>
            Bosnien kan fredas.
          </note>
          <note>
            Sverige har tagit en mycket aktiv ställning när det gäller kriget
            i Bosnien. Enligt statsledningen i
          </note>
          <note>
            Bosnien är Sverige ett av de länder som gjort mest för att hjälpa
            till på det humanitära området.
          </note>
          <note>
            Sverige har också gjort insatser av militär karaktär exempelvis
            när det gäller att övervaka sanktionerna mot Serbien. Sverige
            har också på andra sätt gjort oerhört mycket för att försöka hjälpa
            Bosnien-
          </note>
          <note>
            Hercegovina. Det var tack som framfördes av presidenten Alija
            Izetbegovic och statsminister
          </note>
          <note>
            Haris Silajdzic. Man noterar där Sveriges mycket aktiva insatser.
          </note>
          <note>
            Insatserna från omvärlden kritiseras ofta. De kritiseras därför
            att vi alla naturligtvis känner en skam över att vi inte kunnat
            göra mer, framför allt att vi inte kunnat se till att kriget aldrig
            uppstod. De stora misstagen ligger snarast tidigt i processen,
            innan krigen började. Då begicks många misstag.
          </note>
          <note>
            Jag skall inte här gå in på dem. Men den lärdom som man kan dra
            av perioden fram till juni 1991, när de jugoslaviska krigen började,
            är hur viktigt det är att vi får en gemensam utrikes- och säkerhetspolitik
            inom den europeiska unionens ram. Det är verkligen en fundamental
            lärdom av denna mycket genanta period i den västeuropeiska utrikespolitiken.
          </note>
          <note>
            Därutöver kan man dock konstatera att de insatser som gjorts
            av det internationella samfundet har betytt mycket. Om FN inte
            hade funnits på plats med trupperna och med den humanitära hjälpen,
            är jag tveksam till om Bosnien-Hercegovina över huvud taget hade
            funnits i dag. En stor del av befolkningen hjälps via de humanitära
            insatserna, och FN-trupperna av olika slag gör betydande insatser,
            både för att garantera den humanitära hjälpen men också för att
            hålla nere stridigheterna något, även om krigets grymma vardag,
            som vi har kunnat följa, ändå har inneburit jättelika lidanden,
            dödsfall, sårade etc.
          </note>
          <note>
            Också EG har betytt mycket. EG har åtminstone sett till att det
            inte har blivit en stor splittring mellan de västeuropeiska länderna.
            EG var en modell för hur Jugoslavien kunde ha hållits samman i
            en löslig federation -- en lösning som motarbetades av den serbiska
            ledningen när detta var aktuellt.
          </note>
          <note>
            EG och FN har också betytt mycket när det gäller fredsförhandlingarna.
            Det finns ibland en tendens att försöka skjuta skulden på EG-
            och FN-
          </note>
          <note>
            medlarna. Men det är inget tvivel om att deras försök att skapa
            fred i Bosnien har varit den minst dåliga lösningen för att få
            ett slut på denna konflikt.
          </note>
          <note>
            Ibland finns det en föreställning om att det på något sätt skulle
            vara FN- och EG-medlarnas fel att kriget har fortsatt. Om vi går
            tillbaka till 1993, finner vi dock att deras ställning undergrävdes
            av uttalanden från olika håll, vilket gjorde det svårt för dem
            att fullfölja sin uppgift.
          </note>
          <note>
            I dag fick jag ta emot ett upprop från Låt Bosnien leva, som
            har sju krav. Det är intressant att se att fem av de kraven kan
            anses entydigt besvarade med ja i utrikesutskottets betänkande.
            Ett annat krav är sannolikt med ja besvarat -- det beror på hur
            man tolkar det hela.
          </note>
          <note>
            Däremot finns det ett krav som utrikesutskottet inte vill bifalla
            utan tvärtom avvisa, och det gäller att upphäva vapenembargot.
            Föreställningen att ett hävt vapenembargo skulle ha varit till
            hjälp för
          </note>
          <note>
            Bosnien-Hercegovina är i grunden felaktig. Om det hade gjorts
            -- vilket jag inte tror hade varit möjligt, med tanke på situationen
            i FN:s säkerhetsråd -- är jag ganska övertygad om att det hade
            inneburit ett snabbt slut på Bosniens möjlighet att överleva.
          </note>
          <note>
            Tron att Serbien stillatigande skulle ha låtit Bosnien bygga
            upp en militär kapacitet är inte alls realistisk.
          </note>
          <note>
            I uttalandet från Låt Bosnien leva säger man någonting som är
            viktigt, och det är att man är irriterad på dubbelmoralen. Därför
            är det viktigt att vi när vi själva uttalar oss om Bosnien har
            en precision i orden, så att vi inte ger intryck av att lova mer
            än vad vi kan hålla. Vi skall komma ihåg att våra ord tolkas noggrant,
            inte minst i Sarajevo.
          </note>
          <note>
            Jag sade tidigare att jag tror att FN- och EG-
          </note>
          <note>
            medlarnas situation har undergrävts, delvis därför att ord har
            sagts som sedan inte har fyllts med innehåll. Men det gäller även
            oss i Sverige.
          </note>
          <note>
            Vi skall komma ihåg att FN hade två huvudlinjer att välja på.
            En var att ställa sig på Bosniens sida och försvara Bosnien gentemot
            serberna -- i likhet med under Kuwaitkrisen. Ingen har yrkat på
            den linjen, ej heller Sverige. FN har i stället i uppgift att
            säkra de humanitära leveranserna, att försöka få slut på striderna
            och att ha en i den meningen opartisk roll.
          </note>
          <note>
            När vi talar om Bosnien är det viktigt att vi inte ger intryck
            av att Sverige skulle ha varit berett att skicka trupper och ställa
            sig på Bosniens sida. Inget sådant krav har framförts, vare sig
            av något parti i riksdagen eller av någon enskild riksdagsledamot.
          </note>
          <note>
            Vi får inte ge en känsla av att vi i Sverige driver en annan
            linje än vad vi faktiskt gör. När det gäller den här typen av
            konflikter är det mycket klokt att yttra sig på ett sådant sätt
            att man har full täckning för det man säger. Utrikespolitik måste
            hanteras med varsamhet och noggrannhet, och man får inte ge intryck
            av att man menar andra saker än man sedan kan hålla.
          </note>
          <note>
            Vad sker nu? Ja, om den nuvarande linjen blir framgångsrik kan
            vi förmodligen räkna med att
          </note>
          <note>
            FN:s prestige har stärkts till följd av de uteblivna attackerna
            i Sarajevo i måndags. Det finns kanske en möjlighet att FN- och
            EG-medlarna återigen kan få till stånd samtal, som i bästa fall
            slutar i någon form av vapenstillestånd. Det är en lösning som
            åtminstone temporärt kan vara den bästa. När denna lösning har
            uppnåtts gäller det för det internationella samfundet, inklusive
            Sverige, att på allt sätt söka bidra till att en sådan lösning
            inte innebär en etnisk uppdelning av Bosnien-
          </note>
          <note>
            Hercegovina. Som vi har sagt i utskottet och som den svenska
            regeringen och alla i denna kammare säger, gäller det att se till
            att Bosnien-Hercegovinas integritet som FN-medlem och oberoende
            stat inte undergrävs, så att den delas upp mellan grannarna.
          </note>
          <note>
            Fru talman! När det gäller att göra förutsägelser om utvecklingen
            i Bosnien får man alltid vara försiktig.
          </note>
          <note>
            När vi i slutet av förra våren diskuterade frågan om en svensk
            FN-trupp levde många i föreställningen att vi kanske skulle ha
            någon form av fredsuppgörelse eller vapenstillestånd som grund
            för denna insats. På den punkten blev vi besvikna.
          </note>
          <note>
            Jag hoppas dock att det nu skall vara möjligt, knappt ett år
            senare, att se fram mot någon form av vapenstillestånd.
          </note>
          <note type="speaker">
            Anf. 127 LENNART ROHDIN (fp):
          </note>
          <note>
            Fru talman! Det betänkande som vi nu behandlar har framskyndats
            av socialdemokraterna i utrikesutskottet. Bakgrunden är det kritiska
            läge som uppstått i Bosnien efter blodbadet den 5
          </note>
          <note>
            februari på Sarajevos marknadstorg. Det skulle visa utrikesutskottets,
            eller åtminstone socialdemokraternas, handlingskraft.
          </note>
          <note>
            Betänkandet tillgodoser också i allt väsentligt den socialdemokratiska
            partimotion som väckts. Man förväntar sig således en vägledning
            om hur kriget i
          </note>
          <note>
            Bosnien skall kunna bringas till sitt slut. Men vad får vi ta
            del av?
          </note>
          <note>
            Det är helt okontroversiella uttalanden om behovet av en Marshallplan
            för att bygga upp det som kriget förstört; att flyktingarna från
            Jugoslavien är en resurs i återuppbyggnadsarbetet; fortsatt stöd
            till krigsförbrytartribunalen; att definiera våldtäkt som krigsförbrytelse
            enligt Genèvekonventionen; att flyktingar får adekvat psykologisk
            vård; att initiativ tas i Unesco om förstörelsen av kulturarvet.
            Osv.
          </note>
          <note>
            Fru talman! Alla krav är utomordentligt angelägna.
          </note>
          <note>
            De förtjänar allt stöd. Utrikesutskottet är naturligtvis helt
            enigt. Men innebär de kraven ett starkare tryck på angriparna
            i Bosnien att tvingas till fred? Vari ligger brådskan att snabbt
            få upp dessa krav på riksdagens bord?
          </note>
          <note>
            De motionskrav som bl.a. jag har rest om åtgärder mot angriparna
            i krigets Bosnien avstyrks däremot eller anses besvarade av ett
            enigt utrikesutskott, inklusive socialdemokrater, i till intet
            förpliktigande språkliga formuleringar, som i det närmaste ordagrant
            återger regeringens politik.
          </note>
          <note>
            Bakom dem står i grunden ingen annan politik än den icke-politik
            som den svenska regeringen fört.
          </note>
          <note>
            Fru talman! Sverige har, särskilt i jämförelse med åtskilligt
            större europeiska stater, gjort omfattande insatser när det gäller
            FN-styrkor, humanitärt bistånd och mottagande av flyktingar --
            åtminstone till en viss gräns. Det är välkommet, men det lindrar
            bara det lidande som pågår. Det stoppar inte kriget -- kanske
            det rent av förlänger det -- men det måste ändå ske för att bistå
            de människor som drabbas.
          </note>
          <note>
            Men i den internationella debatten om hur kriget i
          </note>
          <note>
            Bosnien skall bringas till ett slut har Sverige varit tyst. Det
            talas ibland om risken för att vi skall sluta att ha en egen uppfattning
            om Sverige blir medlem i EU och bara slaviskt följa de beslut
            som fattas där.
          </note>
          <note>
            Vari ligger skillnaden när det gäller Sveriges hittillsvarande
            Bosnien-politik, utan att vi är medlemmar?
          </note>
          <note>
            Det talas här i kammaren om det önskvärda i att
          </note>
          <note>
            Sverige intar en plats i FN:s säkerhetsråd. Varför då? Den politik
            som Sverige ständigt anpassar sig till har redan förespråkare
            i säkerhetsrådet. Ett svenskt medlemskap skulle inte tillföra
            något nytt till säkerhetsrådets arbete.
          </note>
          <note>
            Fru talman! Det hävdas ibland att omvärlden inte kan göra något
            åt det som sker på Balkan. Faktum är ju att omvärlden alltid har
            varit starkt inblandad i utvecklingen på Balkan och har ett mycket
            stort ansvar för denna. De senaste årens apokalyps är ett resultat
            också av de europeiska stormakternas spel.
          </note>
          <note>
            Till katastrofen i Bosnien är vi därför alla medskyldiga.
          </note>
          <note>
            Balkan har länge utgjort ett strategiskt viktigt område i Europa.
            De senaste århundradena har det varit arena för en maktkamp mellan
            de europeiska stormakterna England, Frankrike, Tyskland,
          </note>
          <note>
            Österrike-Ungern och Ryssland.
          </note>
          <note>
            På 1800-talet spelade dessa länder en dominerande roll i tillbakarullningen
            av det ottomanska imperiet från europeisk mark. En direkt följd
            var att Serbien återuppstod som självständig nation. Därmed började
            den storserbiska strävan att samla makten på Balkan i serbiska
            händer.
          </note>
          <note>
            På Berlinkongressen 1878 ritade Europas stormakter om kartan
            på Balkan i arvet efter det ottomanska imperiets sönderfall. Bosnien-
          </note>
          <note>
            Hercegovina föll till serbernas stora missnöje i
          </note>
          <note>
            Habsburgs händer. I Versaillesfreden 1918 skulle serberna nå
            sitt mål. I dag ritar samma stormakter i London och Genève om
            kartan på Balkan efter kommunismens sönderfall. Lord Carrington
            och lord Owen går här i en gammal god brittisk tradition.
          </note>
          <note>
            Första världskriget startade med den bosniskserbiske attentatsmannens
            skott i Sarajevo. Det började som en följd av de europeiska stormakternas
            intensiva inblandning och starkt motsatta maktintressen på Balkan.
            Det slutade med att Jugoslavien bildades på engelsk och fransk
            tillskyndan.
          </note>
          <note>
            Andra världskriget innebar en förnyad maktkamp på Balkan. Den
            slutade med att Titos partisaner tog makten i Efterkrigs-Jugoslavien
            efter starkt stöd från engelsk, fransk och amerikansk sida --
            ett stöd som fortsatte under hela kalla kriget.
          </note>
          <note>
            Under hela den process som ledde fram till
          </note>
          <note>
            Jugoslaviens sönderfall gick alla ansträngningar från engelsk,
            fransk och amerikansk sida ut på att hålla ihop Jugoslavien --
            i praktiken på Milosevics villkor.
          </note>
          <note>
            Sedan Tyskland tvingat fram erkännande av
          </note>
          <note>
            Slovenien och Kroatien i januari 1992 ställdes landet offside
            av England och Frankrike i EG:s interna Bosnienpolitik. Sedan
            London och Paris sagt nej till president Clintons mer kraftfulla
            politik i början av maj 1993 drog sig även USA tillbaka.
          </note>
          <note>
            Detta är bakgrunden till Owen--Stoltenbergplanen. Eftersom ingen
            vill ingripa till bosniernas försvar återstår bara att stycka
            Bosnien, så att serber och kroater blir nöjda och upphör med våldet.
            Så räddas livet på de återstående bosnierna, om än till priset
            av att en stat som vunnit folkrättsligt erkännande och invalts
            i FN upphör att finnas till.
          </note>
          <note>
            Sverige har vid upprepade tillfällen uttryckt sitt stöd till
            Owen och Stoltenbergs ansträngningar, senast i säkerhetsrådet
            förra veckan. På vilken folkrättslig grund, har jag frågat vid
            flera tillfällen i denna kammare. Något svar har jag inte fått.
          </note>
          <note>
            Fru talman! Nu talar man om att sätta press på parterna att sluta
            fred. Basen för detta är Owen--
          </note>
          <note>
            Stoltenberg-planen. Den vore en ren kapitulation.
          </note>
          <note>
            Serber och kroater har uppnått vad de eftersträvade med sin aggression,
            medan vi stod och tittade på och med vapenembargo hindrade offret
            att försvara sig i enlighet med FN-stadgans artikel 51.
          </note>
          <note>
            Men bosnierna har inte kapitulerat. Till omvärldens stora bestörtning
            sade Bosniens parlament nej till planen. Förtrytelsen var stor
            bland Europas regeringar, som alla ville bosnierna så väl.
          </note>
          <note>
            I motion U631 föreslår jag riksdagen uttala republiken Bosnien-Hercegovinas
            rätt att fortbestå som självständig stat av multietnisk karaktär
            inom de gränser som erkändes av FN och världssamfundet våren 1992.
          </note>
          <note>
            Utrikesutskottet försöker hävda att Bosnien-
          </note>
          <note>
            Hercegovina skall fortsätta som ett
          </note>
          <note>
            ''folkrättssubjekt'', men beklagar att indelningen i tre delrepubliker
            tycks bekräfta den etniska rensningens resultat. Trots de semantiska
            övningarna är utskottets yttrande i praktiken ett accepterande
            av fullbordad aggression.
          </note>
          <note>
            Fru talman! FN:s sanktioner mot Serbien infördes i maj 1992,
            mindre än två månader efter det att den serbiska aggressionen
            inleddes i Bosnien. EG
          </note>
          <note>
            utlovade i november i sitt senaste s.k. fredsinitiativ lättnader
            i sanktionerna mot Serbien till priset av att man uppgav någon
            procent av det som erövrats i Bosnien.
          </note>
          <note>
            Uttalandet var ett effektivt vapen i hand på
          </note>
          <note>
            Milosevic i den pågående valkampanjen inför de serbiska parlamentsvalen.
            Måste omvärlden alltid göra fel sak vid fel tidpunkt? Sverige
            har naturligtvis uttryckt sitt stöd för EG-initiativet.
          </note>
          <note>
            Och vad ger det för signal till regimen i Zagreb, att omvärlden
            nio månader efter det att den kroatiska offensiven startade i
            Mostar fortfrande dröjer med motsvarande reaktion? Det är en offensiv
            som inte hade varit möjlig utan aktivt stöd från president
          </note>
          <note>
            Tudjman, och som skett under direkt medverkan av reguljära kroatiska
            förband.
          </note>
          <note>
            Och vad ger det för signal till Serbien? Jo, att omvärlden straffar
            serber hårdare än andra för samma övergrepp -- precis det som
            alltid varit kärnan i den nationalistiska serbiska propagandan.
          </note>
          <note>
            Vill vi nå fram till alla de serber som aldrig velat ha kriget
            och som längtar efter fred, kan vi inte behandla aggression olika.
          </note>
          <note>
            Utskottet säger, efter nio månaders kroatisk etnisk rensning
            i Bosnien, att om den fortsätter kommer
          </note>
          <note>
            Sverige att stödja krav på sanktioner. Som vanligt kommer vi
            att stödja vad andra redan har krävt.
          </note>
          <note>
            Sverige tassar efter. Kan vi aldrig uttala ett självklart krav
            innan alla andra har gjort det?
          </note>
          <note>
            Fru talman! Enligt FN-stadgans artikel 42 kan FN
          </note>
          <note>
            ingripa med de militära medel som erfordras för att stoppa en
            aggression, som den som nu pågått i snart två år i Bosnien. Trots
            det som skett de senaste dagarna i Sarajevo har oviljan och oförmågan
            att hindra serber och kroater att uppnå fullbordat faktum varit
            monumental.
          </note>
          <note>
            Om inte resultatet av FN:s ultimatum i Sarajevo blir att resten
            av Bosnien också befrias, utan att kriget fortgår kan det i längden
            inte vara moraliskt försvarbart att upprätthålla det vapenembargo
            som enbart låser armarna på offret. Utrikesutskottet säger: ''Faran
            för eskalering skulle öka markant''.
          </note>
          <note>
            Hur mycket våld får utövas i Bosnien, innan man får rätt att
            försvara sig på lika villkor?
          </note>
          <note>
            Kan det bli värre än ett folkmord, som hitills skördat 200 000
            människoliv? Redan för ett år sedan sade man att ett upphävande
            av vapenembargot skulle komma att förlänga kriget och människors
            lidande. Det kommer vi att få höra om en månad igen, om ett halvår
            igen, om ett år igen -- allt medan kriget fortgår på angriparnas
            villkor.
          </note>
          <note>
            Fru talman! Jag yrkar bifall till yrkandena 1, 3 och
          </note>
          <note>
            4 i motion U631.
          </note>
          <note type="speaker">
            Anf. 128 PIERRE SCHORI (s) replik:
          </note>
          <note>
            Fru talman! Jag känner respekt för Lennart
          </note>
          <note>
            Rohdin. Jag tror att mitt parti kan instämma med honom på alla
            -- utom tre, mycket specifika --
          </note>
          <note>
            punkter som han har tagit upp i sina motioner.
          </note>
          <note>
            Vi har diskuterat situationen i Jugoslavien mycket -- på gator
            och torg och i utrikesdebatten här i förmiddags. Vad vi däremot
            har diskuterat i utskottet är vad Sverige kan göra i praktisk
            handling med tanke på hur situationen är. Med detta menar jag
            att vi inte är en huvudaktör: Vi sitter inte med i FN:s säkerhetsråd,
            vi är inte med i
          </note>
          <note>
            NATO, och vi är inte heller med i EU:s krets.
          </note>
          <note>
            Däremot har vi på vårt ansvar att se till att göra allt som står
            i vår makt för att i konkret handling försöka bidra till freden
            och även lindra nöden.
          </note>
          <note>
            De åtgärder som vi enhälligt rekommenderar är att skynda på vissa
            saker. Det är också inriktat på framtiden: återuppbyggnaden, mediernas
            situation, det civila samhället -- där kan man sätta i gång med
            en gång, liksom med att göra någonting för alla de flyktingar
            och invandrare från det forna
          </note>
          <note>
            Jugoslavien som måste må mycket dåligt här i
          </note>
          <note>
            Sverige. Man kan försöka engagera dem i något konstruktivt.
          </note>
          <note>
            En av de tre punkter där vi har sagt nej till Lennart
          </note>
          <note>
            Rohdins motion gäller vapenembargot -- på den punkten tror jag
            inte vi behöver argumentera mer.
          </note>
          <note>
            Vi har också sagt nej till sanktioner mot Kroatien.
          </note>
          <note>
            Som vi ser det är det just nu ett väldigt tryck på
          </note>
          <note>
            Kroatien att dra sig ur sin militära inblandning i
          </note>
          <note>
            Bosnien. Därför vill vi inte gå in omedelbart med krav på sanktioner
            -- det pågår nu något slags förhandling. Men sådana ligger i luften
            om kroatierna inte efterkommer trycket och upphör med sin militära
            inblandning.
          </note>
          <note>
            Fru talman! Slutligen vill jag ta upp Owen och
          </note>
          <note>
            Stoltenberg. Vi tycker inte att det är vår uppgift att avsätta
            dem. Man kan vara mycket kritisk mot det som nu pågår och mot
            det som det förhandlas om;
          </note>
          <note>
            det sade jag också i min inledning. Men man skall inte skjuta
            på pianisten så att säga. Lika litet skall man kritisera FN:s
            generalsekreterare. De gör vad de kan för att inom de ramar som
            finns få ett slut på detta krig. Det är ingen idealisk lösning.
            Någon sådan finns inte just nu.
          </note>
          <note type="speaker">
            Anf. 129 LENNART ROHDIN (fp) replik:
          </note>
          <note>
            Fru talman! När det gäller det sista kan jag säga att jag inte
            har yrkat bifall till attsats nummer fem i min motion. Däremot
            är denna uppfattning inte unik.
          </note>
          <note>
            EG-parlamentet, Europaparlamentet, har t.ex. i en resolution
            den 19 januari krävt att Lord Owen ersätts som EG-medlare.
          </note>
          <note>
            I mitt anförande sade jag att jag både uppskattar och ställer
            mig bakom de åtgärder som Sverige har vidtagit på det humanitära
            området, och när det gäller FN-styrkor, nere i det forna Jugoslavien.
            Jag tycker också att det är alldeles utmärkta krav som förs fram
            i den socialdemokratiska partimotionen.
          </note>
          <note>
            Det är bra att riksdagen kan ställa sig bakom den.
          </note>
          <note>
            Jag tror också att det finns anledning att fundera ytterligare
            på det svåra arbete som krävs för att åstadkomma en försoning
            och förutsättningar för en fredlig uppbyggnad på lång sikt i Jugoslavien.
          </note>
          <note>
            Våra åsikter skiljer sig åt när det gäller frågan om vad Sverige
            kan göra. Sverige är på inga sätt någon huvudaktör. Det torde
            inte vara obekant för Pierre
          </note>
          <note>
            Schori att det har funnits tider i Sveriges utrikespolitiska
            historia då Sverige har kunnat tala högt när de flesta andra länder
            inte har kunnat eller velat tala högt om de orättvisor som finns
            i världen.
          </note>
          <note>
            På det sättet kan man påverka huvudaktörerna i en mer rimlig
            riktning.
          </note>
          <note>
            Nu har Sverige varit tyst, och trycket på den svenska regeringen
            från riksdagen, inklusive oppositionen, är väldigt svagt. I detta
            avseende skulle jag vilja se en förändring, nämligen att
          </note>
          <note>
            Sverige talar högt när andra hukar.
          </note>
          <note type="speaker">
            Anf. 130 PIERRE SCHORI (s) replik:
          </note>
          <note>
            Fru talman! Jag tror inte att Lennart Rohdin menar att vi för
            vår del skulle tycka mer om det som pågår än vad han gör, ej heller
            att en socialdemokratisk regering skulle föra en mindre aktiv
            politik. En stor del av diskussionen om regeringens passivitet
            har vi fört här på förmiddagen och också i tidigare sammanhang.
          </note>
          <note>
            Det vi nu har diskuterat är de konkreta praktiska åtgärder som
            vi kan vidta. Då får man ta till kompromisser och se vad man vill
            göra. Man kan gå till radikalt angrepp, som Lennart Rohdin gör.
          </note>
          <note>
            Då uppnår man ingenting. Man kan också försöka få åtminstone
            någonting gjort. I den här motionen finns det angelägna åtgärder.
          </note>
          <note>
            I övrigt håller jag med Lennart Rohdin i hans karakteristik över
            regeringen, men det här är inte det rätta tillfället att diskutera
            den frågan. Det har vi gjort tidigare på morgonen, och vi kommer
            kanske att fortsätta med det senare.
          </note>
          <note type="speaker">
            Anf. 131 LENNART ROHDIN (fp) replik:
          </note>
          <note>
            Fru talman! Pierre Schori kunde själv konstatera att debattordningen
            inte gav mig möjlighet att diskutera dessa frågor under förmiddagen.
          </note>
          <note>
            Sedan jag blev ledamot av denna kammare för ett år sedan har
            jag varit med vid samtliga de tillfällen som kriget i Bosnien
            har diskuterats. Jag kan inte påminna mig om att jag, när det
            gäller att sätta effektivt tryck på parterna i krigföringen, har
            hört några krav där den socialdemokratiska oppositionen på något
            anmärkningsvärt sätt har skiljt sig från den regeringspolitik
            som jag kritiserar.
          </note>
          <note>
            Det är klart att man kan säga att det inte går att köra huvudet
            i väggen genom att kritisera allt. Men ställ några krav på parterna
            som inte reses i den internationella debatten! Det vore en bra
            början.
          </note>
          <note>
            En opposition har alltid större möjligheter att vara litet friare
            i sitt agerande. Utnyttja den möjligheten, Pierre Schori!
          </note>
          <note type="speaker">
            Anf. 132 GÖRAN LENNMARKER (m)
          </note>
          <note>
            replik:
          </note>
          <note>
            Fru talman! Jag blev något förbryllad över några inslag i Lennart
            Rohdins anförande. Jag håller med om analysen av vad som ligger
            bakom konflikten, men det var, som sagt, några saker som förbryllade
            mig.
          </note>
          <note>
            Sverige är huvudaktör. Sverige är ett av de länder som är allra
            mest aktiva i Bosnien-Hercegovina, åtminstone om vi får tro statsledningen
            där. Man tackar det svenska folket för denna mycket omfattande
            insats.
          </note>
          <note>
            Om man anser att medlarna inte skall fortsätta med sitt jobb
            måste man ha något bättre att sätta i deras ställe. Det tragiska
            under 1993 var att USA:s nyvalde president gav intryck av att
            inte gilla medlarnas uppfattning. Det var ett intryck som framför
            allt växte sig starkt i Sarajevo. Men vad hade man att sätta i
            medlarnas ställe? Man hamnade i den värsta av alla situationer,
            nämligen att medlarnas roll undergrävdes utan att det fanns något
            att sätta i deras ställe.
          </note>
          <note>
            Om Sverige skall tala högt om att gå in och försvara
          </note>
          <note>
            Bosniens rätt måste Sverige rimligtvis vara berett att skicka
            en trupp att sätta in på bosniernas sida.
          </note>
          <note>
            Annars är vi kvalificerade hycklare. Det är möjligt att Lennart
            Rohdin anser att vi i Sverige skall fatta beslut om att svenska
            trupper skall sättas in på
          </note>
          <note>
            Bosniens sida. Jag måste säga att jag inte någon gång här i riksdagen
            har hört det kravet förut. Det är kvalificerat hyckleri om vi
            inte själva från svensk sida i så fall är beredda att vara de
            första som ställer upp. Vi kan inte kräva att amerikanska pojkar,
            i dagens läge kanske även flickor, skall dö för
          </note>
          <note>
            Bosnien om vi inte är beredda att ställa upp från svensk sida.
            Tiden när vi kunde tala högt utan att själva medverka är nog förbi.
          </note>
          <note>
            Vi bör också erinra oss om att vi gav den svenska
          </note>
          <note>
            FN-styrkan mandat i Bosnien, som i jämförelse med ett normalt
            fredsbevarande mandat var något utvidgat. Vi diskuterade frågan
            om rätten att försvara sig men också att försvara eld som riktas
            mot skyddade områden. Jag vill säga att vi i utskottet förde en
            mycket noggrann diskussion om detta. Det blev också ett mycket
            noggrant betänkande till riksdagen, som godkände den.
          </note>
          <note>
            Sverige var ett av de länder som var beredda att ge mandat till
            den typen av ''close air support'' -- jag tror att det är den
            tekniska termen -- som nu har utövats i Sarajevo. Den svenska
            regeringen har aktivt verkat för detta, precis på rätt sätt, nämligen
            inom FN:s ram. Det är bättre att göra så än att göra det i tidningarna.
          </note>
          <note>
            Till sist vill jag säga att jag själv var vittne till när
          </note>
          <note>
            Sveriges utrikesminister i mycket skarpa ordalag förmanade Kroatiens
            president Tudjman att ta bort de kroatiska trupper som uppenbarligen
            finns i
          </note>
          <note>
            Bosnien-Hercegovina. Även på den punkten har den svenska regeringen
            varit kristallklar i sin kritik.
          </note>
          <note type="speaker">
            Anf. 133 LENNART ROHDIN (fp) replik:
          </note>
          <note>
            Fru talman! Det senare betvivlar jag inte på något sätt. Jag
            vet också att utrikesministern, som ordförande i ESK, var nere
            och förmanade
          </note>
          <note>
            Milosevic. Det är dock mycket som talar för att förmaningar kanske
            inte har någon hundraprocentig effekt på krigsherrarna nere på
          </note>
          <note>
            Balkan. Det kanske är först när man sätter hårt mot hårt, med
            hot om flygangrepp, som det verkligen blir förändringar.
          </note>
          <note>
            Sverige är huvudaktör på det humanitära området.
          </note>
          <note>
            När det gäller att lindra det lidande som finns så länge konflikten
            pågår är Sverige en huvudaktör.
          </note>
          <note>
            Det skall Sverige också ha ett erkännande för. Men
          </note>
          <note>
            Sverige är definitivt ingen huvudaktör när det gäller konfliktens
            utveckling. Jag kritiserar att Sverige, som inte är någon huvudaktör,
            inte ens höjer rösten på det sätt som vi tidigare har kunnat göra
            från svensk sida när andra länder inte har kunnat eller velat
            tala högt om de orättvisor som finns.
          </note>
          <note>
            Bosnienförmedlarna handlar med de mandat och de begränsningar
            som deras uppdragsgivare ger.
          </note>
          <note>
            Det är stormakterna, som har bestämt ordningen inom EG och FN:s
            säkerhetsråd, som har gett dessa uppdrag. Det kan inte ligga i
            uppdraget till Lord
          </note>
          <note>
            Owen att han skall hota den bosniska regeringen i
          </note>
          <note>
            Sarajevo med att dra tillbaka FN-styrkor och dra in det humanitära
            biståndet till de lidande i Bosnien om man inte går med på en
            kapitulation. Det var också det ställningstagande som
          </note>
          <note>
            Europaparlamentets, EG-parlamentets, majoritet gjorde den 19
            januari.
          </note>
          <note>
            Till sist vill jag ta upp frågan om ett svenskt deltagande. Om
            vi menar allvar med den debatt som förs om en framtida säkerhetsordning
            i
          </note>
          <note>
            Europa, Sveriges roll -- när vi förhoppningsvis snart är med
            i den europeiska unionen -- och en framtida gemensam utrikes-
            och säkerhetspolitik måste vi naturligtvis också våga tänka oss
            att ta steget fullt ut.
          </note>
          <note>
            Det skall inte vara någon dubbelmoral, Göran
          </note>
          <note>
            Lennmarker. Det håller jag helt med om. Genom att ställa upp
            på de möjligheter som finns i FN-
          </note>
          <note>
            stadgan har Sverige naturligtvis också en skyldighet att ställa
            upp när FN så beslutar. Det tycker jag är självklart. Men enligt
            den dubbelmoral som råder skall vi inte ingripa enligt FN-stadgans
            artikel 42 för att skydda ett land som har blivit angripet och
            som är medlem av FN. När man trots detta upprätthåller ett vapenembargo
            så att det landet inte ens kan försvara sig när FN inte inskrider
            är det verkligen dubbelmoral.
          </note>
          <note type="speaker">
            Anf. 134 GÖRAN LENNMARKER (m)
          </note>
          <note>
            replik:
          </note>
          <note>
            Fru talman! Om den svenska regeringen avser att agera med styrka
            när det gäller att sätta in trupper till Bosniens försvar kan
            jag försäkra att den svenska riksdagen i så fall fullt ut måste
            godkänna att svenska trupper spelar en helt annan roll än vad
            de gör i dag. Det finns ingen möjlighet för Sveriges regering
            att agera i det avseendet. Det krävs en mycket bred -- jag vågar
            i detta fall säga unison --
          </note>
          <note>
            majoritet i denna riksdag som är beredd att skicka in svenska
            trupper. Jag är mycket tveksam till om en sådan majoritet finns.
          </note>
          <note>
            Vi har varit aktiva när det gäller att påtala att man kan använda
            flyg som skydd för de skyddade områdena. Flyg kan också användas
            som försvar för FN-trupperna. I det avseendet har Sverige faktiskt
            spelat en aktiv roll. Vi har varit så aktiva som vi någonsin skulle
            kunna vara i kraft av att vi har en betydande FN-kontingent tillsammans
            med de övriga nordiska länderna. Det innebär faktiskt att vi i
            den meningen också har ett inflytande i de informella och ibland
            även formella kontakterna inom FN-systemet. Det skall vi inte
            underskatta. I
          </note>
          <note>
            det avseendet är Sverige inte någon obetydlig spelare.
          </note>
          <note>
            När det slutligen gäller medlarna får man faktiskt bestämma sig.
            Man kan inte ha en ordning där man först söker uppnå fred på marken
            för att därefter få till stånd den bästa tingens ordning om man
            parallellt undergräver medlarnas roll. Därigenom blir situationen
            orimlig. Detta förklarar till stor del bristen på utveckling under
            1993.
          </note>
          <note>
            Vi skall vara noga med orden när vi diskuterar
          </note>
          <note>
            Bosnien. Vi får inte inge förhoppningar som vi inte kan uppfylla.
            Många har hållit vackra och bombastiska tal och givit förhoppningar
            i Sarajevo om åtgärder som inte har kunnat infrias i praktiken.
          </note>
          <note>
            Sverige skall aldrig göra på det sättet. Vi skall se till att
            vi när vi yttrar oss gör det väl avvägt. Vi skall vara beredda
            att fullfölja exakt det som vi åtar oss.
          </note>
          <note type="speaker">
            Anf. 135 LENNART ROHDIN (fp) replik:
          </note>
          <note>
            Fru talman! Jag delar helt Göran Lennmarkers uppfattning om bombastiska
            tal som man inte kan stå för. Med François Mitterrands besök i
          </note>
          <note>
            Sarajevo den 28 juni 1992 inleddes en lång rad av besök av europeiska
            politiker och statsmän i
          </note>
          <note>
            Sarajevo i syfte att ge befolkningen i Bosnien ett intryck av
            att omvärlden står på deras sida. Kriget har fortsatt, fortsatt
            och fortsatt.
          </note>
          <note>
            Jag delar också Göran Lennmarkers uppfattning om att det säkerligen
            inte finns någon majoritet i denna riksdag för att sända svenska
            förband för att delta i FN:s regi i strider. I den situation som
            nu föreligger närmar vi oss dock redan gränsen för de svenska
            FN-trupperna runt Sarajevo. Jag vill emellertid göra Göran Lennmarker
            uppmärksam på att jag anförde dessa betänkligheter inför det svenska
            agerandet redan i debatten den 8 juni då vi diskuterade svenska
            FN-styrkor. Den tveksamhet och det vankelmod som visades i utrikesutskottets
            betänkande då och som visas i debatten här i kammaren gjorde att
            jag helt delar Göran
          </note>
          <note>
            Lennmarkers uppfattning. Här fanns ingen större tillskyndan,
            inte ens för det ursprungliga uppdraget för FN-styrkorna.
          </note>
          <note type="speaker">
            Anf. 136 BERITH ERIKSSON (v) replik:
          </note>
          <note>
            Fru talman! Ännu är det långt ifrån säkert att vapenvilan i Sarajevo
            håller och att ytterligare steg mot en varaktig fred i Bosnien-Hercegovina
            kan tas. Inga fler ultimatum från NATO när det gäller
          </note>
          <note>
            Bosnien är ryssarnas budskap. USA gör ansträngningar för att
            Bosnien och Kroatien skall kunna komma överens.
          </note>
          <note>
            Att möjligheten till fortsatta fredsansträngningar är beroende
            av stormakternas samstämmighet förstår nog de flesta. Fram till
            ett upphörande av beskjutningen av Sarajevo räckte samstämmigheten.
            Så långt kan vi andas ut. Men kriget i andra delar av Bosnien
            fortsätter som om inget hänt. Granaterna faller över staden Tuzla
            där befolkningen lever i samma helvete som sarajevoborna nyss
            befriats ifrån.
          </note>
          <note>
            År 1992 utnämndes den förre polske premiärministern Mazowieckis
            till särskild utredare och rapportör för Bosnien-Hercegovina.
          </note>
          <note>
            Han lägger i dag fram sin åttonde rapport inför
          </note>
          <note>
            FN:s kommission för mänskliga rättigheter i
          </note>
          <note>
            Genève. Konflikterna i det f.d. Jugoslavien och speciellt i Bosnien-Hercegovina
            har ännu en gång visat att mänskliga rättigheter bara spelar en
            andra plats-roll i internationell politik. Detta är ett av hans
            bittra konstateranden i rapporten. Han säger också att han inte
            har lyckats få till stånd ett konstruktivt samarbete med medlarna
            Stoltenberg och Owen.
          </note>
          <note>
            I en av sina tidigare rapporter ansåg Mazowieckis att FN skulle
            ges befogenhet att ingripa mot kränkningar av mänskliga rättigheter
            för att hjälpa offren vid övergrepp. Men FN-styrkan fick inga
            sådana befogenheter utan har tvingats att passivt se på när allvarliga
            kränkningar av folkrätten har skett.
          </note>
          <note>
            Den skräck, förtvivlan, dödsångest och totala hjälplöshet som
            offren måste ha känt har vi som lever i fred och ombonad trygghet
            svårt att föreställa oss. Det har inte vidtagits några kraftfulla
            åtgärder för att få slut på det ohyggliga lidande som civilbefolkningen
            har fått utstå. Jag instämmer helt i den redogörelsen som Lennart
            Rodhin gjorde i sitt anförande.
          </note>
          <note>
            Än så länge är det en seger utan segrare. Bosnierna har just
            nu vunnit Sarajevo men riskerar att förlora
          </note>
          <note>
            Tuzla, Gorazde, Zepa och Srebrenica. FN:s trovärdighet som fredsskapare
            står på spel. Det krävs nu att fredssamtalen kommer ur sitt dödläge.
          </note>
          <note>
            För att det skall bli möjligt måste belägringen av andra bosniska
            städer också upphöra. För FN:s del krävs att stormakterna inte
            ställer sig bakom
          </note>
          <note>
            Stoltenberg-Owens plan. Den är djupt och groteskt orättvis. Tilltron
            till FN:s fredsoperationer har för lång tid framöver skjutits
            i sank.
          </note>
          <note>
            Vänsterpartiet har en motion om Kosova i betänkandet. Vi har
            ingen meningsyttring i betänkandet utan har godtagit utskottets
            svar på våra motionskrav.
          </note>
          <note>
            Både i denna debatt i dag, i nyhetsrapporteringen och i fredssträvandena
            är intresset fokuserat på
          </note>
          <note>
            Bosnien. Det innebär att serberna kan fortsätta med sin etniska
            rensning i Kosova. Strategin är en annan i Kosova än den har varit
            i Bosnien-
          </note>
          <note>
            Hercegovina. Det pågår inget öppet krig i Kosova.
          </note>
          <note>
            Men slutresultatet riskerar att bli densamma, dvs.
          </note>
          <note>
            en etnisk rensning.
          </note>
          <note>
            Omvärldens politiska overksamhet och världssamfundets tolerans
            inför serbernas grova kränkningar av mänskliga rättigheter och
            folkrätten gör den etniska rensningen möjlig.
          </note>
          <note>
            I dagens debatt borde också sägas några ord om krigsdesertörer
            som kommer till vårt land.
          </note>
          <note>
            Europaparlamentet har gått ut med en appell där de europeiska
            länderna uppmanas att ge skydd till desertörerna. Det är en appell
            som UNHCR har ställt sig bakom. Men vi i Sverige har inte hörsammat
            denna uppmaning.
          </note>
          <note>
            Vi har två viktiga skyldigheter i fråga om krigsdesertörer. Det
            är dels att medverka till att ge skydd för dem som inte vill skjuta
            på sina forna bröder och inte vill delta i mord och övergrepp
            på den civila befolkningen, dels att även hjälpa till att identifiera
            krigsförbrytare som försöker rädda sig undan en upptäckt medan
            tid är. Det sätt som
          </note>
          <note>
            Sverige i dag hanterar frågan om desertörer från det forna Jugoslavien
            är inte tillfredsställande.
          </note>
          <note>
            Fru talman! Jag yrkar bifall till utskottets hemställan i betänkandet.
          </note>
          <note type="speaker">
            Anf. 137 MARGARETA VIKLUND (kds):
          </note>
          <note>
            Fru talman! Först vill jag hänvisa till mitt tidigare anförande
            i dag avseende situationen i Bosnien-
          </note>
          <note>
            Hercegovina och de förslag jag lade fram och ställningstaganden
            jag gjorde då.
          </note>
          <note>
            Fru talman! Många har ställt sig frågan om kriget i
          </note>
          <note>
            Bosnien-Hercegovina handlar om aggression utifrån eller om ett
            inbördeskrig. Iscensättningen av den långsiktiga ideologiska förberedelsen
            och det faktum att en stor del av de vapen som används av serberna
            förts in från Kroatien, de inledande direkta krigshandlingarna,
            utnyttjandet av serbiskt territorium som basområde och de ständiga
            leveranserna av krigsförnödenheter gör det omöjligt att beskriva
            konflikten som ett renodlat inbördeskrig. Där finns starka inslag
            av angreppsoch erövringskrig.
          </note>
          <note>
            Alla tillgängliga uppgifter pekar på att serbnationalisternas
            övergrepp mot civilbefolkningen är systematiska och storskaliga.
          </note>
          <note>
            De är påbjudna av ledarna och är delar av ett politiskt ställningstagande
            om den etniskt rena staten. Med utgångspunkt i detta är det ett
            fullkomligt rationellt handlande. Den bosniska regeringssidans
            övergrepp är inte lika rationella utan handlar mer om ett ge igen
            och att försöka försvara sig.
          </note>
          <note>
            Det är bra att stormakterna, FN och NATO
          </note>
          <note>
            äntligen stigit ned från åskådarläktaren och kräver ett stopp
            på det meningslösa dödandet och förnedrandet, dvs. de systematiska
            våldtäkterna, förintelselägren och hindrandet av mattransporter
            att komma fram osv. Våld, i vilken skepnad det än förekommer,
            får och kan aldrig accepteras. Två års passivitet är inte särskilt
            hedrande för världens makthavare. En större kraft och vilja hade
            för länge sedan kunnat stoppa det barbariska dödandet och lemlästningen
            av en nästintill oskyddad befolkning.
          </note>
          <note>
            Det är bra att man nu har börjat vakna.
          </note>
          <note>
            Fru talman! Egentligen trodde jag inte -- av många olika anledningar
            -- att utskottet skulle tillstyrka eller riksdagen bifalla min
            motion om ett hävande av vapenembargot i Bosnien-Hercegovina.
            Men, fru talman, jag är ändå glad att jag har väckt denna motion
            och framställt kravet och att riksdagen har blivit tvungen att
            göra ett ställningstagande. Mitt förslag kommer dessutom i alla
            tider att finnas med i riksdagens handlingar och förhoppningsvis
            vara något för kommande historieskrivare att se över.
          </note>
          <note>
            Det skulle då vara intressant att se vem som egentligen fick
            rätt -- förslagställarna till ett hävande av vapenembargot eller
            de som sade att det var fel.
          </note>
          <note>
            Lika litet som jag tycker om bombningar av artilleriställningar
            och allt vad det kan ställa till med, tycker jag inte om att lösa
            konflikter med vapen. Men om världssamfundet inte gör mer än vad
            som har gjorts fram till i dag för att skydda en oskyldig civilbefolkning
            måste den ändå kunna få försvara sig själv. Bosnienserberna får
            militärt underhåll från den f.d. jugoslaviska armén. Jag skulle
            vilja ställa en fråga till dem som är passiva:
          </note>
          <note>
            Vad är alternativet? Det är tydligen först efter hot och ett
            samfällt maktspråk från världssamfundet som belägrarna av Sarajevo
            förstår att det är allvar.
          </note>
          <note>
            Fru talman! Man kan ha all anledning att ifrågasätta världssamfundet
            och Europas likgiltighet inför mänskliga rättigheter och rättvisa
            och att fredsförhandlarna med stöd av sina uppdragsgivare så tydligt
            visat att våld lönar sig i de planer som hittills har lagts fram.
            Jag är inte ensam om mitt påstående. Precis som Berith Eriksson
            fick jag se detta inlägg i tidningen i dag med rubriken
          </note>
          <note>
            Likgiltighet inför lidandet i Bosnien. Jag skall inte citera
            vad Berith Eriksson redan har sagt. Men i rapporten riktas öppen
            kritik mot de internationella medlarna, EU:s David Owen och
          </note>
          <note>
            FN:s Thorvald Stoltenberg. Deras förslag om att dela Bosnien
            innebär ett totalt avvisande av
          </note>
          <note>
            Mazowieckis egna rekommendationer.
          </note>
          <note>
            Fru talman! Vårt engagemang, vår syn och vårt ställningstagande
            till begreppet mänskliga rättigheter kommer också i fortsättningen
            att prövas ännu många gånger i fråga om situationen i Bosnien-Hercegovina.
            Sverige kan ju inte heller ensamt ta på sig ansvaret för att skapa
            fred. Det är jag medveten om, och det vet vi alla. Här behövs
            hela världssamfundets gemensamma ansträngningar. Inom världssamfundet
            har Sverige en stor uppgift att väcka opinion och att föra en
            rak och rättvis linje i påståendet att våld aldrig får löna sig.
          </note>
          <note type="speaker">
            Anf. 138 PIERRE SCHORI (s):
          </note>
          <note>
            Fru talman! Ingen skall tro att engagemanget för folken i forna
            Jugoslavien upphör i och med att vi röstar för detta betänkande.
          </note>
          <note>
            Jag kan försäkra Lennart Rohdin att vi är många som aldrig har
            känt en så stor frustration i hela vår politiska verksamhet som
            just nu under det drama som utspelar sig i det f.d. Jugoslavien.
            Det är oerhört frustrerande att inte kunna agera i den tradition
            som Lennart Rohdin själv belyste, dvs.
          </note>
          <note>
            kraftfullt, högröstat och med konkreta förslag, aktivt engagerade
            och påtryckande. Men det är oppositionens roll.
          </note>
          <note>
            När vi i förra veckan behandlade motionerna om f.d. Jugoslavien,
            var det i en situation när hela världen höll andan. Det enda alternativet
            som gällde var frågan om det skulle bli bombningar eller inte.
            Då var det inte läge att komma med storvulna deklarationer. Då
            var det läge att komma med precisa humanitära förslag. Det är
            det som motionerna och betänkandet handlar om.
          </note>
          <note>
            Det är riktigt att Sverige är stort humanitärt men litet politiskt
            i konflikten. Men vi hade att diskutera motionerna, och vi ställer
            oss naturligtvis helhjärtat bakom betänkandet.
          </note>
          <note>
            Men nu gäller det att gå vidare. Som jag sade i min inledning
            måste FN gå vidare och arbeta för ett snabbt utsträckande av Sarajevomodellen
            till alla de andra stridszonerna. Här måste både riksdag och regering
            ge klart till känna sin uppfattning och vara pådrivande krafter.
          </note>
          <note type="speaker">
            Anf. 139 LENNART ROHDIN (fp):
          </note>
          <note>
            Fru talman! Låt mig försäkra Pierre Schori och övriga debattörer
            i denna kammare att jag tvivlar inte ett ögonblick på vare sig
            engagemanget eller frustrationen inför det som sker. Men detta
            måste leda ett steg vidare.
          </note>
          <note>
            Vi lever inte längre i det kalla krigets trygga ramar.
          </note>
          <note>
            Vi lever i en omvandlingstid som är väldigt svår att hantera
            men där det gäller att hitta färdriktningen.
          </note>
          <note>
            Jag kan försäkra Pierre Schori att detta inte är någon lätt debatt
            för mig att föra. Jag har i 20 års tid ägnat nästan hela mitt
            politiska arbete åt internationella freds- och solidaritetsfrågor.
            Jag trodde inte att man i Europa skulle behöva hamna i den här
            situationen. Men jag har också träffat många av mina vänner från
            fredsdemonstrationerna under 80-talet mot kärnvapenupprustningen
            runt om i Europa som har kommit fram till samma slutsats: någonstans
            går en anständighetens gräns. Fred -- ja, men ibland måste man
            stoppa våldet och våga välja det alternativet.
          </note>
          <note>
            Jag tackar Pierre Schori för att jag äntligen efter ett års debatter
            här i kammaren fått möjlighet att föra en debatt kring de här
            frågorna. Det är kanske den inskolningstid man skall ha här.
          </note>
          <note>
            Jag vill också säga att varje gång dessa frågor diskuteras går
            det alltid att hänvisa till att just nu är det ett kritiskt skede
            som gör att man skall skjuta på de allvarliga, svåra frågorna
            litet framåt. Det utnyttjar parterna i krigets Bosnien till att
            hela tiden skjuta avgörandet framåt och ta för sig på det sätt
            man har gjort. Det här kanske också understryker att det inte
            var så lyckat med att skynda på behandlingen av motionerna i frågan.
            Vi förde ju inte fram några krav som innebär ett ökat tryck i
            den kritiska situationen just i Bosnien, men väl mycket angelägna
            krav på hur vi skall hantera freden när den börjar byggas upp
            efter det att våldet har stoppats.
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 2 mars.)
          </note>
          <note>
            Beslut om uppskjuten votering
          </note>
          <note>
            På förslag av talmannen medgav kammaren att det senast behandlade
            ärendet samt de på föredragningslistan återstående ärendena skulle
            företas till avgörande i ett sammanhang vid arbetsplenum onsdagen
            den 2 mars.
          </note>
          <note>
            5 § Upphävande av vissa författningar
          </note>
          <note>
            Föredrogs
          </note>
          <note>
            skatteutskottets betänkande
          </note>
          <note>
            1993/94:SkU28 Upphävande av vissa författningar
          </note>
          <note>
            (prop. 1993/94:108).
          </note>
          <note>
            Talmannen konstaterade att ingen talare var anmäld.
          </note>
          <note>
            (Beslut skulle fattas den 2 mars.)
          </note>
          <note>
            6 § Internationella oljeskadefonden
          </note>
          <note>
            Föredrogs
          </note>
          <note>
            lagutskottets betänkande
          </note>
          <note>
            1993/94:LU14 Internationella oljeskadefonden
          </note>
          <note>
            (prop. 1993/94:88).
          </note>
          <note>
            Talmannen konstaterade att ingen talare var anmäld.
          </note>
          <note>
            (Beslut skulle fattas den 2 mars.)
          </note>
          <note>
            7 § Ändring i växtförädlarrättslagen
          </note>
          <note>
            Föredrogs
          </note>
          <note>
            lagutskottets betänkande
          </note>
          <note>
            1993/94:LU15 Ändring i växtförädlarrättslagen
          </note>
          <note>
            (prop. 1993/94:89).
          </note>
          <note>
            Talmannen konstaterade att ingen talare var anmäld.
          </note>
          <note>
            (Beslut skulle fattas den 2 mars.)
          </note>
          <note>
            8 § Lokalkostnader vid universitet och högskolor
          </note>
          <note>
            Föredrogs
          </note>
          <note>
            utbildningsutskottets betänkande
          </note>
          <note>
            1993/94:UbU3 Lokalkostnader vid universitet och högskolor (prop.
            1993/94:105 delvis).
          </note>
          <note>
            Talmannen konstaterade att ingen talare var anmäld.
          </note>
          <note>
            (Beslut skulle fattas den 2 mars.)
          </note>
          <note>
            9 § Sveriges lantbruksuniversitet
          </note>
          <note>
            Föredrogs
          </note>
          <note>
            utbildningsutskottets betänkande
          </note>
          <note>
            1993/94:UbU14 Sveriges lantbruksuniversitet
          </note>
          <note>
            (prop. 1993/94:105 delvis).
          </note>
          <note>
            Talmannen kostaterade att ingen talare var anmäld.
          </note>
          <note>
            (Beslut skulle fattas den 2 mars.)
          </note>
          <note>
            10 § Meddelande om ändring i kammarens sammanträdesplan
          </note>
          <note type="speaker">
            Anf. 140 TALMANNEN:
          </note>
          <note>
            Jag får anmäla att tidigare aviserat plenum i morgon torsdagen
            den 24 februari är inställt.
          </note>
          <note>
            11 § Bordläggning
          </note>
          <note>
            Anmäldes och bordlades
          </note>
          <note>
            Propositionerna
          </note>
          <note>
            1993/94:144 Bostadsbidrag för år 1995
          </note>
          <note>
            1993/94:172 Reserabatter för studerande, m.m.
          </note>
          <note>
            12 § Anmälan om frågor
          </note>
          <note>
            Anmäldes att följande frågor framställts
          </note>
          <note>
            den 22 februari
          </note>
          <note type="speaker">
            1993/94:370 av Margareta Israelsson (s) till jordbruksministern
            om anställningsförfarandet vid skogsvårdsstyrelserna:
          </note>
          <note>
            I svensk författningssamling 1993:1272 förordnas den nya instruktionen
            för Skogsstyrelsen och skogsvårdsstyrelserna. Trots att denna
            utfärdats så sent som den 25 november 1993 föreskriver den i
          </note>
          <note>
            31 § att tjänster vid Skogsvårdsstyrelsen (utöver länsjägmästaren)
            skall tillsättas av Skogsstyrelsen.
          </note>
          <note>
            När övrig offentlig förvaltning väljer att delegera, decentralisera
            och skapa självbestämmande enheter är det förvånande att
          </note>
          <note>
            Jordbruksdepartementet väljer att tillämpa ett så centralistiskt
            och byråkratiskt förfarande.
          </note>
          <note>
            Mot denna bakgrund vill jag fråga:
          </note>
          <note>
            Ämnar jordbruksministern vidta någon åtgärd för att decentralisera
            anställningsförfarandet vid skogsvårdsstyrelserna?
          </note>
          <note type="speaker">
            1993/94:371 av Kenneth Attefors (nyd) till statsrådet Bo Lundgren
            om Gotland som en lågskattezon:
          </note>
          <note>
            För att stärka Gotlands långsiktiga utvecklingsmöjligheter är
            det angeläget med insatser med tanke på de förutsättningar Gotland
            genom sitt geografiska läge i Östersjöregionen har.
          </note>
          <note>
            Gotlands kommun har på ett mycket professionellt och föredömligt
            sätt sammanfört sina idéer i en vitbok. En förutsättning för att
            lyckas är att
          </note>
          <note>
            Gotland kan etableras som en lågskattezon, helt i linje med Ny
            demokratis politik. Gotlands läge mellan Baltikum och fastlandet
            innebär en möjlighet att etablera regionen som en samlingsplats
            för Östersjökontakter av olika slag och förverkliga deras målsättning
            om Gotland som centrum i Östersjön. En del i detta är att skapa
            ett handelscentrum.
          </note>
          <note>
            Ämnar statsrådet lägga förslag/låta utreda frågan enligt de förslag
            som Gotlands kommun framfört i sin vitbok?
          </note>
          <note>
            13 § Kammaren åtskildes kl. 20.03.
          </note>
          <note>
            Förhandlingarna leddes
          </note>
          <note>
            av talmannen från sammanträdets början t.o.m. 3
          </note>
          <note>
            § anf. 12 (delvis),
          </note>
          <note>
            av förste vice talmannen därefter t.o.m. anf. 43
          </note>
          <note>
            (delvis),
          </note>
          <note>
            av tredje vice talmannen därefter t.o.m. anf. 71
          </note>
          <note>
            (delvis),
          </note>
          <note>
            av andre vice talmannen därefter t.o.m. anf. 101
          </note>
          <note>
            (delvis),
          </note>
          <note>
            av förste vice talmannen därefter t.o.m.
          </note>
          <note>
            ajourneringen kl. 17.46 och
          </note>
          <note>
            av talmannen därefter till sammanträdets slut.
          </note>
        </div>
      </body>
    </text>
  </TEI>
</teiCorpus>
