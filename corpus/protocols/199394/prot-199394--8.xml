<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 199394</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 199394</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-199394--8</head>
          <docDate when="1993-10-15 00:00:00">1993-10-15 00:00:00</docDate>
        </div>
      </front>
      <body>
        <div>
          <note>
            1 § Meddelande om kammarens sammanträden onsdagen den 20 oktober
            och torsdagen den 21
          </note>
          <note>
            oktober
          </note>
          <note type="speaker">
            Anf. 1 TREDJE VICE TALMANNEN:
          </note>
          <note>
            Jag får påminna om att kammarsammanträdet onsdagen den 20 oktober
            kl. 12.00 inleds med debatt i samband med bordläggningen av propositionen
            om inriktningen av den ekonomiska politiken. Därefter följer arbetsplenum.
          </note>
          <note>
            Jag får vidare meddela att miljöminister Olof
          </note>
          <note>
            Johansson torsdagen den 21 oktober efter muntliga frågor lämnar
            information från regeringen om aktuella nordiska samarbetsfrågor.
          </note>
          <note>
            2 § Anmälan om ny vice ordförande i finansutskottet
          </note>
          <note>
            Tredje vice talmannen anmälde att finansutskottet fr.o.m. den
            12 oktober utsett Göran Persson (s) till ny vice ordförande efter
            Hans Gustafsson (s).
          </note>
          <note>
            3 § Avsägelser
          </note>
          <note>
            Tredje vice talmannen meddelade att Bert Karlsson
          </note>
          <note>
            (nyd) avsagt sig uppdraget att vara suppleant i kulturutskottet.
          </note>
          <note>
            Kammaren biföll denna avsägelse.
          </note>
          <note>
            Tredje vice talmannen meddelade att Stefan
          </note>
          <note>
            Kihlberg (nyd) avsagt sig uppdraget att vara suppleant i näringsutskottet.
          </note>
          <note>
            Kammaren biföll denna avsägelse.
          </note>
          <note>
            4 § Anmälan om kompletteringsval till kulturutskottet och näringsutskottet
          </note>
          <note>
            Tredje vice talmannen meddelade att Ny demokratis riksdagsgrupp
            på grund av uppkomna vakanser anmält Simon Liliedahl som suppleant
            i kulturutskottet efter Bert Karlsson och Bo G
          </note>
          <note>
            Jenevall (nyd) som suppleant i näringsutskottet efter Stefan
            Kihlberg.
          </note>
          <note>
            Tredje vice talmannen förklarade valda till
          </note>
          <note>
            suppleant i kulturutskottet
          </note>
          <note>
            Simon Liliedahl (nyd)
          </note>
          <note>
            suppleant i näringsutskottet
          </note>
          <note>
            Bo G Jenevall (nyd)
          </note>
          <note>
            5 § Hänvisning av ärenden till utskott
          </note>
          <note>
            Föredrogs och hänvisades
          </note>
          <note>
            Propositionerna
          </note>
          <note>
            1993/94:7 och 12 till skatteutskottet
          </note>
          <note>
            1993/94:17 till justitieutskottet
          </note>
          <note>
            1993/94:34 till utrikesutskottet
          </note>
          <note>
            1993/94:35 till finansutskottet
          </note>
          <note>
            1993/94:36 till socialutskottet
          </note>
          <note>
            1993/94:37 till socialförsäkringsutskottet
          </note>
          <note>
            1993/94:39 till trafikutskottet
          </note>
          <note>
            1993/94:41 till näringsutskottet
          </note>
          <note>
            1993/94:42 till trafikutskottet
          </note>
          <note>
            1993/94:44 till justitieutskottet
          </note>
          <note>
            1993/94:58 till socialutskottet
          </note>
          <note>
            1993/94:59 till socialförsäkringsutskottet
          </note>
          <note>
            1993/94:69 och 70 till trafikutskottet
          </note>
          <note>
            6 § Allmänpolitisk debatt
          </note>
          <note>
            (forts. från prot. 7)
          </note>
          <note>
            EG-frågor
          </note>
          <note type="speaker">
            Anf. 2 MATS HELLSTRÖM (s):
          </note>
          <note>
            Herr talman! I tisdags föll det sista hindret för
          </note>
          <note>
            Maastrichtavtalet genom den tyska
          </note>
          <note>
            Författningsdomstolens utslag. Det finns de som nu vill dödförklara
            Maastrichtavtalet redan på födelsedagen i den svenska debatten.
            Det kan vi läsa om i tidningarna. Men det finns också de som säger
            att de nu bara är att köra vidare och att gå på i ullstrumporna.
          </note>
          <note>
            I verkligheten handlar det dock, tror jag, om någonting annat.
            Jag tror att det har varit en lång och nyttig läroväg när det
            gäller frågan om inflytande och folklig förankring -- det som
            ju skall vara kärnan i det politiska samarbete som unionen skall
            syfta till. Jag tror alltså att det har varit en nyttig väg från
            Maastricht 1991 till Karlsruhe 1993.
          </note>
          <note>
            Vidare tror jag för min del att det på många sätt kanske är ett
            mognare EG som vi nu förhandlar med. De förhandlingarna kommer
            fr.o.m. nu att drivas i full skala. Också unionsfrågorna kommer
            ju nu att tas upp.
          </note>
          <note>
            Hittills har man, som vi vet, inte hunnit med så mycket i förhandlingarna.
            Det har handlat om s.k.
          </note>
          <note>
            sladdfrågor kring de fyra friheterna -- det som inte fanns med
            i EES-avtalet. Det har gällt bl.a.
          </note>
          <note>
            jaktfrågor, och nu är man en god bit på väg i
          </note>
          <note>
            Euratomfrågan som är en viktig fråga.
          </note>
          <note>
            Annars återstår de stora och viktiga frågorna:
          </note>
          <note>
            miljö, hälsa, säkerhet, regionalpolitik, jordbrukspolitik, alkoholpolitik,
            skatter och budgetfrågor. Jag har sagt det tidigare men vill upprepa
            det igen, nämligen att regeringens tidtabell är för stressad.
            Den förhandlare som för sig själv sätter snäva tidsgränser riskerar
            att komma i underläge i förhandlingarna inför motparten som inte
            har lika bråttom. Risken finns då att det går ut över förhandlingsresultatets
            kvalitet.
          </note>
          <note>
            Dessutom: Med en snabb förhandling och de ketchupeffekter som
            regeringen brukar tala om blir det svårt att klara den nödvändiga
            s.k. politiska pedagogiken i den dialog med svenska folket som
            måste till också under förhandlingarna. Det kan komma att behövas
            kompromisser, det är jag övertygad om, i den förhandlingen som
            i alla andra.
          </note>
          <note>
            Kommer de kompromisserna ''oväntat'', sista natten, uppfattas
            de lätt som svårförklarliga förluster för Sverige, även om de
            i själva verket kan vara rimliga och vettiga. Också kompromisser
            behöver förberedas i en dialog mellan regeringen via riksdagen
            och den svenska opinionen. Detta kräver ordentligt med tid --
            mera tid, tror jag, än vad regeringen förutsätter.
          </note>
          <note>
            Det är viktigt, herr talman, att vi som är EG-
          </note>
          <note>
            förespråkare inte bygger vår argumentering på rädsla -- dvs.
            att vi inte tränger in medborgarna i
          </note>
          <note>
            Sverige i ett hörn och säger att de måste med. I
          </note>
          <note>
            stället måste vi tala för möjligheterna för medborgarna i Sverige,
            för individen, att påverka, vara delaktig och delta i utformandet
            av ett gränslöst samarbete.
          </note>
          <note>
            Där måste jag tyvärr säga att Moderata samlingspartiets affischkampanj
            är direkt fördummande. Över huvud taget är Moderaternas agerande
            nu det största hotet mot ett svenskt EG-
          </note>
          <note>
            medlemskap. Hellre inne än ute, säger
          </note>
          <note>
            Moderaterna. Nej, hellre ute i det gränslösa
          </note>
          <note>
            Europa än att bli fast inne hos det konservativa
          </note>
          <note>
            Moderata samlingspartiet!
          </note>
          <note>
            Moderaterna gör nu en konfrontation i samband med datumet för
            EG-omröstningen. Jag tror att den här konfrontationen är ett desperat
            försök att undvika ett val som uteslutande handlar om den moderatledda
            regeringens egna misslyckanden. Jag tycker att det är mycket olyckligt
            att man på detta sätt, i stället för att inbjuda till verkliga
            diskussioner med partierna om villkoren för hur folkomröstningen
            bör föras, i det här skedet går ut i den typen av tämligen aggressiv
            polemik.
          </note>
          <note>
            Moderaternas försök att skylla det nyliberala systemskiftet på
            EG-anpassningen har skett i både regeringssammanhang och i kommunala
            sammanhang, lokalt och centralt. Det har skapat den s.k. Bildteffekten
            i EG-opinionen. När
          </note>
          <note>
            Moderaterna går ut i EG-frågan, sjunker ja-sidans opinionssiffror.
            Det är inte underligt om svenska folket är tveksamt till Moderaternas
            Europa.
          </note>
          <note>
            I det programförslag som man nyligen presenterat vill Moderaterna
            göra EG starkt för kapitalet och svagt för medborgarna. EG skall
            bry sig om marknaden men inte om människorna.
          </note>
          <note>
            Moderaternas vision om ett Systemskiftessverige i ett Nattväktareuropa
            kan inte vinna många anhängare.
          </note>
          <note>
            Vi socialdemokrater har på vår partikongress och i riksdagsgruppen
            lagt fram våra krav på hur vi vill att vi skall medverka i Europa.
            Det gäller då inte minst frågan om hur vi på den stora marknad
            som nu blir verklighet skall kunna se till att de anställda och
            konsumenterna, medborgarna, kan få ta del av marknadens frukter
            utan att hårt utsättas för den strukturomvandling som också är
            en del av marknaden. Det har varit så nationellt, och det kommer
            att vara så i ett europeiskt sammanhang, att politiken i hög grad
            handlar om att kunna hantera marknaden så att människorna, medborgarna
            -- de anställda och de arbetande konsumenterna -- kan få ut dess
            frukter och fördela resultatet av marknadens arbete på ett rättvis
            sätt.
          </note>
          <note>
            Det är politikens uppgifter, inte att skapa en nattväktarstat!
          </note>
          <note type="speaker">
            Anf. 3 CHRISTER WINDÉN (nyd):
          </note>
          <note>
            Herr talman! Många har sagt, och alla tycks vara eniga om detta,
            att Sveriges ansökan om medlemskap i den europeiska gemenskapen
            är den största politiska frågan för oss sedan andra världskriget.
            Ingen annan fråga kan få sådan betydelse för Sveriges långsiktiga
            utveckling. Av det skälet borde EG, enligt min uppfattning, diskuteras
            livligare ute i stugorna i stället för att den frågan, som det
            nu är, alltför ofta drunknar i det allmänna reklambruset.
          </note>
          <note>
            Jag tycker att den offentliga debatten i medierna alldeles för
            ofta handlar om fel frågor. T.ex.
          </note>
          <note>
            spenderar politiker tid på att försöka förklara att de svenska
            alkoholmonopolen inte är diskriminerande. Det är klart att de
            är -- alla monopol är diskriminerande per definition. Det vore
            mycket bättre att hävda att det är en svensk angelägenhet, rätt
            upp och ner, utan hymlande och konstrande. Samma sak gäller snuset
            och en del andra liknande frågor. Ute i Europa undrar man vad
            vi i Sverige sysslar med.
          </note>
          <note>
            Inte sjutton skall väl snus och alkoholmonopol avgöra Sveriges
            långsiktiga utveckling i ett europeiskt sammanhang.
          </note>
          <note>
            Av en opinionsundersökning gjord av TEMO
          </note>
          <note>
            framgår att listan över det som av människorna i
          </note>
          <note>
            Sverige upplevs som de största hoten toppas av frågor som gäller
            allemansrätten, välfärden, den svenska naturen osv. Men det här
            är ju frågor som inte ingår i förhandlingarna!
          </note>
          <note>
            Jag tar detta som en intäkt för att informationen inte har trängt
            fram. Jag har under sommaren och hösten deltagit i många informationsträffar
            om EG.
          </note>
          <note>
            Jag är övertygad om att alla de andra riksdagspartiernas representanter
            också har gjort det. En sak har slagit mig -- och jag tror att
            det är så med er också: Generellt anser svenska folket att man
            har fått alldeles för litet, eller över huvud taget ingen, information.
            Den broschyr som skickats ut till hushållen -- det är den broschyr
            som jag här har i min hand -- har passerat utan någon som helst
            uppmärksamhet. De flesta som jag har ställt frågor till har inte
            ens sett den. Broschyren är bra så till vida att den är neutral
            till sin uppläggning.
          </note>
          <note>
            Dessutom är den inte propagandistisk. Men den är alldeles för
            trist. Det är ingen som ser den.
          </note>
          <note>
            De flesta anser inte heller att de får tillräcklig information
            genom pressen. Det som skrivs är huvudsakligen till för den intellektuella
            eliten. Ofta skrivs det på ett språk som av gräsrötterna uppfattas
            som fikonspråk. I etermedierna förekommer endast nyheter, som
            antingen är för tunga eller också bara gäller rent spektakulära
            frågor.
          </note>
          <note>
            Herr talman! Jag anser alltså att det som behövs är en informationskampanj
            som uppmärksammas och som folk förstår.
          </note>
          <note>
            Direktreklam till hushållen är kanske bra. Men då måste den utformas
            annorlunda, så att den får uppmärksamhet. Jag har ett exempel
            på sådan reklam från Byggnadsarbetareförbundet. Det är en oerhört
            stark broschyr i den bemärkelsen att den syns. Dessutom är den
            gjord som en intressant och skojfrisk tecknad serie. Jag tror
            att sådant har större genomslagskraft än en torr ledardebatt i
          </note>
          <note>
            Svenska Dagbladet.
          </note>
          <note>
            Men det är inte säkert att direktreklam är det allra bästa sättet.
            I stället skulle man kanske försöka använda informationspengarna
            till att utnyttja etermedierna. Man kunde försöka engagera attraktiva
            artister eller kända politiker i t.ex.
          </note>
          <note>
            frågesportprogram. Framför allt måste det vara roligt och spännande,
            så att folk bryr sig och vill titta på programmen. På annat sätt
            når vi inte alla dem som sitter och äter popcorn och tittar på
            fotboll i TV. Framför allt måste det hela upplevas som neutralt.
            Det får inte vara fråga om propaganda från det ena eller det andra
            hållet. Det tror jag är väldigt viktigt.
          </note>
          <note>
            Detta är bara en idé. Det finns mängd saker att göra. Men jag
            anser att det är nu som något måste göras. Det tar ju tid att
            vända opinionen.
          </note>
          <note>
            Herr talman! Jag vill även beröra folkomröstningen och tidpunkten
            för denna. Som vi i Ny demokrati ser saken finns det egentligen
            bara ett enda starkt skäl för att lägga folkomröstningen på valdagen.
            Då blir nämligen valdeltagandet garanterat högt. Detta gynnar
            ja-sidan, eftersom det traditionellt är lättare att engagera nej-sägarna.
            Det har vi sett i t.ex.
          </note>
          <note>
            kärnkraftsfrågan och frågan om Öresundsbron.
          </note>
          <note>
            Däremot finns det flera skäl som talar emot nämnda tidpunkt.
            Ett skäl är att det måste föreligga ett förhandlingsresultat som
            man har haft rimlig tid på sig att bedöma och diskutera. Men med
            den information som kommer från Bryssel är det högst tveksamt
            om detta är möjligt med tanke på den nuvarande takten.
          </note>
          <note>
            Ett annat skäl är att EG-frågan är så stor och så viktig att
            den inte bör blandas in i den kortsiktiga politiska debatten.
            EG är ju en principiell förändring som under lång tid framåt kommer
            att påverka oss. Jag ansluter mig därför till uppfattningen att
            EG-frågan inte skall kollras bort bland kortsiktiga ekonomiska
            problem i Sverige.
          </note>
          <note>
            EG-frågan har mycket större betydelse och måste därför behandlas
            på motsvarande sätt.
          </note>
          <note>
            Däremot har jag litet förståelse för att vissa politiker inte
            vill lägga folkomröstningen på valdagen, därför att de då tvingas
            ta ställning i den här känsliga frågan.
          </note>
          <note type="speaker">
            Anf. 4 BENGT HURTIG (v):
          </note>
          <note>
            Herr talman! Häromdagen kom en pensionerad skogsarbetare fram
            till mig på gatan och ville tala om den europeiska unionen. Han
            berättade att han under två års tid hade gått på alla studiecirklar
            som fanns i hans hemstad för att bli klar över vad
          </note>
          <note>
            EG/EU-projektet går ut på och varför det drivs. Nu vet jag, sade
            han, det blir ett nej till medlemskap.
          </note>
          <note>
            Det är klart att det är bra med samarbete mellan länder. Men
            detta med att försöka bygga en union av detta slag går aldrig.
            Och vart tar demokratin vägen? Hans åsikt delas i dag av många
            i Europa.
          </note>
          <note>
            Det material som den här ganska vanlige Svensson sakta men säkert
            gnagt sig igenom har varit det studiematerial som till allra största
            delen producerats av unionsanhängare. Den alltmer stärkta nej-opinionen
            är, menar jag, ett resultat av de studier som staten stimulerat
            och delvis finansierat och som i huvudsak ja-sidan producerat.
          </note>
          <note>
            När man sedan går ut och angriper nej-opinionen och beskyller
            den för okunnighet, vulgaritet och främlingsrädsla eller säger
            att nej-opinionen bara ser till snuset, ripjakten och Systembolaget
            känner sig dessa opinionsbildare som min samtalspartner kränkta.
            De blir ännu mer övertygade om att de har rätt, och de känner
            oro för att folkomröstningsresultatet inte följs.
          </note>
          <note>
            Det är alltså bra att vi nu får en debatt om hur folkomröstningen
            skall gå till. I vårt parti har vi länge varit klara över vår
            linje: Endast två alternativ skall förekomma, dvs. ja eller nej
            till medlemskap. Riksdagspartierna skall försäkra att omröstningsresultatet
            skall följas. Omröstningen skall hållas skild från riksdagsvalet
            1994. Jag ser fram emot fler besked på denna punkt. Om vi inte
            får klara besked på dessa punkter hamnar vi kanske ändå i en situation
            där det blir en beslutande folkomröstning.
          </note>
          <note>
            Under sommaren och hösten har det faktiskt inträffat händelser
            som enligt min mening stärker våra argument för att Sveriges alliansfrihet
            syftande till neutralitet i krig fortfarande måste vara en central
            säkerhetspolitisk strategi.
          </note>
          <note>
            I Ryssland framträder nu militären på scenen igen.
          </note>
          <note>
            Flera östeuropeiska stater, Baltikum och Finland söker militära
            förbindelser och stöd västerut på grund av oron för sin östlige
            granne. I Ryssland växer oviljan mot att NATO utvidgas ända ut
            mot
          </note>
          <note>
            OSS-staternas västgräns.
          </note>
          <note>
            Om Sverige i detta läge börjar förbereda sig för ett inträde
            i den västeuropeiska unionen bidrar vi sannolikt till att ökad
            osäkerhet skapas i Norden och dess närområde.
          </note>
          <note>
            Det som står i EG:s avi om Sverige är att EG bör söka bindande
            försäkringar om att Sverige är berett att uppfylla sin förpliktelser
            på det försvarspolitiska området. Då är det den europeiska unionens
            försvarspolitik som avses.
          </note>
          <note>
            Det är detta som vi ofta får frågor om när vi samtalar med våra
            vänner ute i EG-parlamenten.
          </note>
          <note>
            Det händer att vi som goda européer uppmanas att fara hem och
            övertyga riksdagen om att den skall överge sin säkerhetspolitiska
            doktrin.
          </note>
          <note>
            I regeringsförklaringen undviker man i år, liksom i fjol, att
            nämna ordet neutralitet. På den vägen är det. Utrikesministerns
            artikel i DN den 1 oktober måste ses som ett försök att bereda
            mark för ett svenskt medlemskap i den västeuropeiska unionen.
          </note>
          <note>
            Analytikerna i utrikesministerns närhet inser säkert svårigheten
            att förena unionsmedlemskapet med alliansfrihetens princip.
          </note>
          <note>
            Fortfarande är alliansfriheten ett av våra skäl att säga nej
            till unionen. Det är fullständigt oacceptabelt att inte i grunden
            reda ut denna fråga innan folkomröstningen. Bara känslan av att
            landets politiker försöker att lägga locket på om försvarspolitikens
            roll i unionen väcker misstankar om att det är falska förespeglingar
            på gång igen. Vi vet hur det var 1990. Då hette det att det aldrig
            skulle bli något försvarssamarbete när vi sökte medlemskap.
          </note>
          <note>
            När det gäller de långsiktiga säkerhetsproblemen, som har sin
            grund i nord--syd-konflikten, har knappast läget förändrats. Den
            europeiska unionens politik fortsätter som tidigare.
          </note>
          <note>
            I FN fortsätter man att ha attityden att frågan om den nya ekonomiska
            världsordningen skall bort från FN:s agenda, och man uttalar sitt
            stöd för att
          </note>
          <note>
            FN skall omformas enligt Världsbankens modell.
          </note>
          <note>
            Det skulle naturligtvis kraftigt stärka de rika ländernas makt
            i EG.
          </note>
          <note>
            Jag förstår att den socialdemokratiska kongressen har våndor
            på den här punkten. Enligt uppgifter i pressen säger man också
            att Sverige skall föra sin egen utrikespolitik i EG. Men hur skall
            det gå till?
          </note>
          <note>
            Ni kunde lika gärna ha begärt att Sverige skall föra sin egen
            handelspolitik eller jordbrukspolitik. Det är en av hörnstenarna
            i Maastrichtfördraget att man skall ha en gemensam utrikespolitik.
          </note>
          <note>
            Jag skall också säga ett par ord om EMU-projektet, som nu utdöms
            av många radikala humanister i den europeiska debatten och som
            karakteriseras som ett försök att grundlagsfästa monetarismen.
            I
          </note>
          <note>
            augusti föll det verktyg i bitar som skulle användas för att
            skapa EMU. Likväl skall tidsschemat och principerna följas. I
            januari 1994 skall den andra fasen inledas och konvergenspolitiken
            intensifieras. Om man inte lyckas nå tillräcklig konvergens och
            fatta ett beslut om låsningen av valutorna på en regeringskonferens
            senast den 31
          </note>
          <note>
            december 1996 skall den tredje fasen ändå inledas den 1 januari
            1999 och ecun upprättas som sjävständig valuta.
          </note>
          <note>
            Det vore, herr talman, alldeles orimligt att ansluta sig till
            dessa principer när man inte ens vet om detta med enhetlig valuta
            någonsin kommer att fungera.
          </note>
          <note type="speaker">
            Anf. 5 Statsrådet ULF DINKELSPIEL (m):
          </note>
          <note>
            Herr talman! Den tyska Författningsdomstolen gav i tisdags sitt
            klartecken till Tysklands ratificering av
          </note>
          <note>
            Maastrichtfördraget. Därmed är detta fördrag godkänt av alla
            de tolv EG-länderna efter en -- det skall genast sägas -- lång,
            mödosam och, tror jag, i grunden nyttig process. Med detta har
            också en viktig milstolpe passerats.
          </note>
          <note>
            Det europeiska samarbetet fördjupas på en rad områden som även
            för svensk del är av stor betydelse. Med godkännandet av
          </note>
          <note>
            Maastrichtfördraget ligger vägen också öppen för våra egna förhandlingar
            på dessa områden.
          </note>
          <note>
            Fördjupning och utvidgning går hand i hand.
          </note>
          <note>
            Jag menar att utslaget från den tyska
          </note>
          <note>
            Författningsdomstolen ger ett starkt och välgrundat stöd för
            den europeiska unionen som ett samarbete mellan fria och självständiga
            stater. Det är stater som inser att det rent nationella handlingsutrymmet
            på allt fler områden avsevärt har minskat och att många av de
            stora frågorna bara kan lösas i bred samverkan.
          </note>
          <note>
            Detta gäller inte minst unionens förmåga och möjligheter att
            verka för sin ursprungliga idé, att stärka fred och stabilitet.
            Den gemensamma utrikes- och säkerhetspolitiken ger unionen möjlighet
            till detta. En uppenbar lärdom från dagens europeiska konflikter
            är att vi behöver mer samarbete, inte mindre, för att effektivt
            kunna säkra fred och stabilitet. Om detta råder bred enighet.
          </note>
          <note>
            Inte minst intressant är Författningsdomstolens slutsats att
            det är de nationella parlamenten som är suveräna när det gäller
            att besluta om viktiga områden som skall omfattas av samarbetet
            och i vilken takt detta samarbete skall utvecklas.
          </note>
          <note>
            En central del i utslaget är också uppfattningen att
          </note>
          <note>
            EG visserligen genom unionsfördraget blir den europeiska unionen
            EU, men att unionen inte är en förbundsstat utan ett statsförbund.
            Det är medlemsstaterna som tillsammans bildar denna sammanslutning.
            Deras olika identiteter respekteras.
          </note>
          <note>
            Detta är helt i linje med vad vi från regeringens sida hela tiden
            har hävdat i EG-debatten. Det är glädjande att vi nu har fått
            ett väl underbyggt juridiskt stöd för den uppfattningen också
            från EG-
          </note>
          <note>
            håll.
          </note>
          <note>
            Herr talman! Jag kan med tillfredsställelse konstatera att medlemskapsförhandlingarna
            nu har tagit ordentlig fart. Vi kan spåra en genuin politisk vilja
            från EG-ländernas sida, inte minst från det belgiska ordförandeskapet,
            att snarast få med kandidatländerna från EFTA-kretsen.
          </note>
          <note>
            Låt mig redogöra för vad som hittills har skett i förhandlingarna.
            Efter en trög start har tempot ökat påtagligt, och förhandlingsarbetet
            bedrivs nu på en mycket bred front. Sverige har lagt fram positionspapper
            om samtliga förhandlingsfrågor som täcks av Romfördraget och enhetsakten.
          </note>
          <note>
            EES-avtalet har underlättat arbetet. Det har lagt en värdefull
            grund till mer än hälften av de sakfrågor som nu förhandlas. Detta
            avtal kan med stor sannolikhet träda i kraft vid årsskiftet.
          </note>
          <note>
            Till dags dato har 11 av sammanlagt 29 kapitel i medlemskapsförhandlingarna
            kunnat prickas av som i princip oproblematiska. Ytterligare ett
            antal områden är på det hela taget oproblematiska, men det finns
            vissa mycket klart avgränsade reservationer.
          </note>
          <note>
            Nästa ministermöte äger sannolikt rum i början av november. Vi
            hoppas att flera av de då återstående förhandlingsfrågorna skall
            kunna lösas eller i varje fall föras avsevärt framåt. Detta gäller
            frihandelsavtalet med de baltiska länderna. Det gäller tekopolitiken,
            hälsa, miljö och säkerhet, veterinära frågor och växtskyddsfrågor
            samt snuset. Vidare bör förhandlingarna om fisket, jordbrukspolitiken
            och regionalpolitiken då ha kommit ett stycke framåt. Möjligen
            kan vi då också skönja en lösning av frågan om alkoholmonopolet.
          </note>
          <note>
            Maastrichtfördragets godkännande banar också vägen för våra egna
            förhandlingar om medlemskap i den europeiska unionen, och förhandlingarna
            kommer inom kort att utvidgas även till dessa områden. Därefter
            skulle endast budgetfrågorna och vår medverkan i gemenskapens
            institutioner kvarstå.
          </note>
          <note>
            Såväl regeringen som EG-länderna har en klar målsättning, nämligen
            att Sverige skall kunna bli medlem i gemenskapen den 1 januari
            1995. Med detta gemensamma mål i sikte strävar vi nu på båda sidor
            efter att hålla takten uppe i förhandlingarna.
          </note>
          <note>
            Regeringen ser fortfarande goda möjligheter att avsluta förhandlingarna
            i början av nästa år.
          </note>
          <note>
            Tidsplanen är dock, och det förtjänar att understrykas, underordnad
            vår strävan att åstadkomma bästa möjliga resultat för Sverige.
            När förhandlingsresultatet föreligger kommer detta att föreläggas
            riksdagen och svenska folket i folkomröstning för godkännande.
          </note>
          <note>
            Mats Hellström ägnade sig i sitt anförande nästan uteslutande
            åt att diskutera tidsplanen. Jag vet inte varför Mats Hellström
            har denna fixering just vid tidsplanen. Speglar den osäkerhet
            och oro som kommer fram där socialdemokraternas obeslutsamhet
            i hela EG-frågan? Jag frågar mig: I
          </note>
          <note>
            ett läge där Sverige, EG och de andra EFTA-
          </note>
          <note>
            länderna har uppställt ett gemensamt mål, nämligen den 1 januri
            1995, för ett medlemskap för kandidatländerna, skall vi då dra
            oss tillbaka, ta semester, hålla oss tillbaka i förhandlingarna
            eller skall vi spela med, delta och aktivt driva på de här förhandlingarna?
          </note>
          <note>
            Mats Hellströms diskussion kan bara tolkas som ett utslag av
            obeslutsamhet. När han inte med ett ord berör sakfrågorna, när
            han ägnar tidtabellen massor av uppmärksamhet och när han gör
            utfall mot statsministern och mitt eget parti och dessutom behandlar
            tidtabellen med negativa förtecken, kan jag inte undgå att misstänka
            att Mats Hellström skyller sitt eget partis misslyckande på andra
            partier. Att som socialdemokraterna inte ta ställning har också
            sitt pris. Det är ett pris i form av minskande stöd. Jag skall
            ärligt säga att det oroar mig, för det riskerar att reducera en
            nationell ödesfråga till en höger--vänster-fråga.
          </note>
          <note>
            Herr talman! Mot detta vill jag ställa att förhandlingarna med
            EG sker under stor partipolitisk enighet. Alla riksdagspartier
            utom
          </note>
          <note>
            Vänsterpartiet står bakom de svenska förhandlingspositionerna.
            Regeringen ser det som en styrka att Sverige uppträder enigt i
            förhandlingarna. Vi har därför lagt ned ett stort arbete på att
            löpande stämma av förhandlingspunkterna med alla partier i riksdagen.
          </note>
          <note>
            Riksdagens EG-delegation spelar givetvis här en central roll.
          </note>
          <note>
            Enigheten i förhandlingarna är viktig, men det räcker inte. Ett
            svenskt medlemskap kan bara förverkligas om svenska folket ställer
            sig bakom det framförhandlade avtalet i den kommande folkomröstningen.
            För detta krävs engagemang, och det redan nu under förhandlingsfasen.
          </note>
          <note>
            Regeringen har som ett av de mest angelägna målen under denna
            mandatperiod ställt upp att fullt ut föra in Sverige i det europeiska
            samarbetet genom medlemskap i EG/EU. Det verkar vi för med all
            kraft. Men det fordras ett engagemang på en mycket bredare front
            för att säkra ett ja i den kommande folkomröstningen.
          </note>
          <note>
            Förhandlingsresultatet är självfallet viktigt. Därför lägger
            vi också ned stor möda på det. Men sakfrågorna står i fokus.
          </note>
          <note>
            Herr talman! Det är inte överraskande att uppmärksamheten i Sverige
            i första hand inriktas på de problem som är förenade med en anpassning
            till gemenskapens nuvarande regelverk. De pågående medlemskapsförhandlingarna
            syftar till att lösa dessa frågor. Därmed kommer förhandlingsfrågorna
            i fokus. Men vad händer om
          </note>
          <note>
            Sverige inte blir medlem, om Sverige hamnar vid sidan om? Hur
            skall vi då säkra jobben? Hur skall vi då klara välfärden? Hur
            skall vi då möta de växande miljöhoten? Hur skall vi då stoppa
            knarket? Hur skall vi då hantera de växande flyktingströmmarna?
          </note>
          <note>
            Hur skall vi då säkra vårt inflytande i Europa? Hur skall vi
            då värna om vår egen säkerhet och medverka i arbetet på att göra
            Europa till ett tryggt hem för framtida generationer?
          </note>
          <note>
            Ett EG-nej har också sitt pris, skrev Aftonbladet häromdagen
            och konstaterade att utanförskapet inte betyder att vi slipper
            undan några problem, men att vi däremot avsäger oss möjligheten
            till inflytande, att utanförskapet, tvärt emot vad som oftast
            sägs, innebär en ännu större anpassning till omvärlden än ett
            medlemskap. Jag instämmer gärna i detta.
          </note>
          <note>
            Sverige står inför ett vägval. I ett förändrat Europa kan vi
            inte ensamma stå kvar vid det gamla. Det alternativet existerar
            helt enkelt inte. Vi har att välja mellan att vara med och forma
            vår egen och
          </note>
          <note>
            Europas framtid eller att ställa oss vid sidan om de avgörande
            besluten och ändå ofrånkomligen påverkas av dem. I denna ödesfråga
            krävs engagemang -- nu.
          </note>
          <note type="speaker">
            Anf. 6 MATS HELLSTRÖM (s) replik:
          </note>
          <note>
            Herr talman! Jag tror att man lyssnar på det man vill lyssna
            på och inte på annat. Europaministern lyssnade tydligen inte på
            att jag talade både om hur vi som EG-förespråkare bör tala, vilken
            typ av argumentering vi bör ha och inte ha, och om vad vår partikongress
            och vår riksdagsgrupp har tagit fram för att visa vilket socialdemokratins
            bidrag i det nya Europa bör vara.
          </note>
          <note>
            Det är något som inte stämmer med regeringens uppläggning. Det
            är skälet till att jag återkommer även till frågan om tidtabellen.
            Det framgår av det
          </note>
          <note>
            Europaministern säger att om tidtabellen skall hålla skall man
            vara färdig med förhandlingarna ungefär i februari. Då är det
            verkligen mycket hög tid för regeringen -- om man vill ha ett
            samarbete med partierna i riksdagen -- att inbjuda partierna i
            riksdagen till en diskussion om hur folkomröstningskampanjen skall
            föras; villkoren för den, tidpunkten för den och formerna för
            den.
          </note>
          <note>
            Skall man följa Europaministerns tidtabell är det ganska bråttom
            med de frågorna.
          </note>
          <note>
            Jag tycker att det är litet märkligt att det enda vi har fått
            se är att Europaministerns parti gått ut i någon sorts kampanj
            med en kontroversiell uppläggning av folkomröstningsfrågan, i
            stället för att vi som partier i riksdagen får någon form av inbjudan
            av regeringen att diskutera de här frågorna. Jag är övertygad
            om att folkomröstningskampanjen, vare sig dess resultat blir ja
            eller nej, skall föras på ett sådant sätt att medborgarna efteråt
            skall kunna säga sig att man hade något verkligt att ta ställnig
            till, att man kunde ta ställning utifrån en bra grund.
          </note>
          <note>
            Partierna i riksdagen behöver samarbeta kring de frågorna. Det
            samarbetet väntar vi fortfarande på.
          </note>
          <note>
            Det är ganska bråttom, om Europaministerns tidtabell är realistisk.
          </note>
          <note type="speaker">
            Anf. 7 Statsrådet ULF DINKELSPIEL (m):
          </note>
          <note>
            Herr talman! För det första: Mats Hellströn talade i sitt anförande
            om hur man borde argumentera i
          </note>
          <note>
            EG-frågan. Om Mats Hellströms anförande var ett exempel på hur
            han tänker argumentera i dessa frågor, tror jag att chansen för
            ett ja i folkomröstningen är mycket liten.
          </note>
          <note>
            För det andra angående förhandlingarna och folkomröstningen:
            Nu står sakfrågorna i fokus. Vi vet inte när förhandlingarna kan
            avslutas. Det viktiga är att uppnå ett bra förhandlingsresultat.
          </note>
          <note>
            När förhandlingarna närmar sig ett slut, kan vi bättre överblicka
            när folkomröstningen skall hållas.
          </note>
          <note>
            Herr talman! Med detta vill jag också ha sagt att tidpunkten
            för folkomröstningen först kan avgöras när förhandlingarna har
            avslutats. Ett taktiserande dessförinnan kring dessa frågor motverkar
            nog bara sitt syfte. När förhandlingarna närmar sig sitt slut
            avser regeringen och statsministern att inbjuda de övriga partiledarna
            till diskussioner. Då skall formerna för folkomröstningen och
            tidpunkten fastställas och de frågor som skall ställas formuleras.
            Var sak har sin tid. Folkomröstningen och tidpunkten för denna
            kan fastställas först när förhandlingarna har avslutats.
          </note>
          <note>
            Herr talman! Intill dess avser vi på samma sätt som hittills
            att mycket nära samarbeta med alla i riksdagen företrädda partier
            och med riksdagens
          </note>
          <note>
            EG-delegationer i syfte att så långt det någonsin är möjligt
            hålla alla informerade om hur förhandlingarna utvecklas, om var
            vi står och om vilka kompromisser som finns i sikte. Inte minst
            inriktas ansträngningarna på att med största möjliga öppenhet
            löpande informera svenska folket om hur förhandlingsarbetet utvecklas
            -- allt detta med sikte på att så långt det någonsin är möjligt
            förankra det kommande förhandlingsresultatet i den svenska folkopinionen.
          </note>
          <note type="speaker">
            Anf. 8 MATS HELLSTRÖM (s) replik:
          </note>
          <note>
            Herr talman! Innebörden av det som
          </note>
          <note>
            Europaministern nu säger är att han tar avstånd från det utspel
            som hans parti har gjort när det gäller datum för folkomröstningen
            och på vilket sätt som denna skall ske. Det tycker jag är bra.
            Det vore också bra om Europaministern på motsvarande sätt i sitt
            parti motarbetar och tar avstånd från andra inslag i den moderata
            kampanjen kring EG, som verkligen kan skada möjligheterna att
            få en ordentlig uppslutning och en bred förankring hos det svenska
            folket kring deltagande i den europeiska unionen, som är ett syfte
            som jag tror att vi båda vill uppnå.
          </note>
          <note type="speaker">
            Anf. 9 Statsrådet ULF DINKELSPIEL (m):
          </note>
          <note>
            Herr talman! Jag vet helt enkelt inte vad Mats
          </note>
          <note>
            Hellström syftar på i sin senare fråga. Jag utgår ifrån att han
            återkommer till denna. Inte minst
          </note>
          <note>
            Göran Lennmarker kommer här säkert att få tillfälle att svara
            på den frågan.
          </note>
          <note>
            När det gäller tidpunkten för folkomröstningen tar jag inte avstånd
            från några uttalanden i debatten som har gjorts av Moderata samlingspartiet
            eller av något annat parti. Det är regeringens uppfattning att
            tidpunkten för folkomröstningen kan fastställas först när förhandlingarna
            närmar sig sitt slutskede.
          </note>
          <note>
            Det är det besked som regeringen för dagen kan lämna i den här
            frågan, och det är det enda besked som med säkerhet kan lämnas.
            Att fastställa tidpunkten för folkomröstningen innan förhandlingarna
            har avslutats vore som att spänna vagnen för hästen.
          </note>
          <note type="speaker">
            Anf. 10 BENGT HURTIG (v) replik:
          </note>
          <note>
            Herr talman! Också jag håller med om att beslutet i den tyska
            Författningsdomstolen är ett fall framåt, enligt den preliminära
            bedömning som man kan göra. Kampen för ett demokratiskt samarbete
            i
          </note>
          <note>
            Europa kommer att gå vidare. Ett nej vid den svenska folkomröstningen
            kan i det sammanhaget bli ett fall framåt.
          </note>
          <note>
            Principerna för folkomröstningen kan ju diskuteras utan att man
            diskuterar tidpunkten. Principerna måste enligt vår mening vara
            ett ja eller ett nej till medlemskap. Folkomröstningen skall ske
            när förhandlingsresultatet är klart. Partierna måste garantera
            att folkomröstningsresultatet följs.
          </note>
          <note>
            Tidpunkten får naturligtvis bestämmas senare.
          </note>
          <note>
            Jag vill ställa en fråga till Ulf Dinkelspiel angående
          </note>
          <note>
            EMU, som ni på ja-sidan tydligen oreserverat stöder. I debattartiklar
            och inlägg säger man att
          </note>
          <note>
            Sverige har ett starkt egenintresse att bli medlem i
          </note>
          <note>
            EMU, samtidigt som den internationella kritiken mot detta projekt
            är förödande.
          </note>
          <note>
            Låt oss tänka oss följande situation. Kanadensisk, amerikansk
            och brasiliansk skogsindustri gör en exportoffensiv till Europa,
            som på några månader knäcker svensk skogsindustri. Därmed förlorar
            vi exportintäkter i storleksordningen 50--60
          </note>
          <note>
            miljarder. I det läget kan inte den svenska kronan devalveras,
            eftersom hela Europa har en gemensam valuta. Då är frågan: Har
          </note>
          <note>
            Europaunionen sådana regionalpolitiska eller industripolitiska
            resurser att de kan sättas in för att man skall kunna finna nya
            industriella lösningar för norra Europa, särskilt för Sverige
            och Finland?
          </note>
          <note>
            Bedömer utrikeshandelsministern det som realistiskt att lita
            till sådana resurser?
          </note>
          <note>
            Anf. 11 Statsrådet ULF DINKELSPIEL
          </note>
          <note>
            (m):
          </note>
          <note>
            Herr talman! När det gäller frågan om vad som händer om svensk
            skogsindustris konkurrenskraft försämras, vill jag säga att om
            försämringen är konjunkturellt betingad skall den inte mötas med
            devalveringar. Är försämringen däremot strukturellt betingad är
            det självklart att en växelkursjustering skulle kunna aktualiseras
            som ett medel. Men hela politiken måste inriktas på att undvika
            framtida växelkursjusteringar och på att åstadkomma en sådan konvergens,
            en sådan likformighet att det blir en bättre valutastabilitet.
            I
          </note>
          <note>
            avvaktan på detta kan ingen valutaunion skapas.
          </note>
          <note>
            Det är min bestämda uppfattning.
          </note>
          <note>
            Såvitt jag har uppfattat situationen är alla partier eniga om
            att folkomröstningen skall vara avgörande. Det innebär att ett
            ja -- det må vara med
          </note>
          <note>
            50,1 % övervikt -- är ett ja till medlemskap. Det innebär också
            att ett nej -- det må vara med 50,1 %
          </note>
          <note>
            övervikt -- är ett nej till medlemskap.
          </note>
          <note type="speaker">
            Anf. 12 BENGT HURTIG (v) replik:
          </note>
          <note>
            Herr talman! Den fråga som jag ställde hängde ju ihop med strukturella
            förändringar, som förutsätter att man centralt i Europa har sådan
            resurser och en sådan beredskap att man kan gå in med stöd vid
            en industriell kris i Sverige. På den frågan svarade inte
          </note>
          <note>
            Ulf Dinkelspiel.
          </note>
          <note>
            Jag tackar naturligtvis för svaret på min fråga om folkomröstningen.
            Jag skulle vilja ha ett besked om huruvida det skall vara enbart
            två alternativ -- ett klart ja eller ett klart nej -- eller om
            man kan förvänta sig fler alternativ på ja-sidan.
          </note>
          <note>
            Anf. 13 Statsrådet ULF DINKELSPIEL
          </note>
          <note>
            (m):
          </note>
          <note>
            Herr talman! Det vore enligt min mening fel att diskutera enskilda
            frågor när regeringen har förutskickat att den, då man har nått
            slutskedet i förhandlingarna, kommer att ta initiativ till partiöverläggningar
            kring formerna, innehållet och tidpunkten för folkomröstningen.
            Det vore att föregripa en diskussion som skall föras över en bred
            front mellan alla i riksdagen ingående partier.
          </note>
          <note>
            Anf. 14 CHRISTER WINDÉN (nyd)
          </note>
          <note>
            replik:
          </note>
          <note>
            Herr talman! Jag noterade med intresse att statsrådet Dinkelspiel
            delar min uppfattning om att det finns ett behov av information
            till svenska folket.
          </note>
          <note>
            Statsrådet sade också att en del av de frågor som i dag oroar
            folk väldigt mycket inte längre kommer att ha någon bärighet när
            EES-avtalet träder i kraft, eftersom dessa frågor då redan är
            så att säga i drift, om statsrådet förstår vad jag menar. Jag
            undrar då:
          </note>
          <note>
            Delar statsrådet min syn på att det är nödvändigt att få ut information
            till den stora övervägande delen av befolkningen som inte läser
            ledarsidorna, som inte tar del av svårförståeliga debatter och
            som också kanske i stor utsträckning inte är intresserad av den
            tråkiga direktreklam i brevlådan som druknar i det allmänna bruset?
            I så fall skulle jag vilja höra en kort redogörelse om vad
          </note>
          <note>
            Europaministern avser att göra.
          </note>
          <note>
            Om vi i vårt parti med den kraft och de männsikor som finns hos
            oss på ett konstruktivt sätt kan kan bidra till att nå människor
            med information, ställer vi väldigt gärna upp.
          </note>
          <note>
            Vidare skulle jag vilja höra vad Moderaternas uppfattning är
            när det gäller vid vilken tidpunkt som det måste föreligga ett
            färdigt förhandlingsresultat för att en folkomröstning skall kunna
            äga rum i samband med valdagen. Vilken är
          </note>
          <note>
            Europaministerns uppfattning?
          </note>
          <note>
            Anf. 15 Statsrådet ULF DINKELSPIEL
          </note>
          <note>
            (m):
          </note>
          <note>
            Herr talman! Jag har i grunden samma uppfattning som Christer
            Windén när det gäller informationen.
          </note>
          <note>
            Det kommer att behövas mycket information på en bred front från
            många informationsgivare för att man skall kunna möta det stora
            behovet. Överallt där jag talar om EG-frågorna möter jag en mycket
            stor osäkerhet. Den kanske vanligaste kommentaren är: Jag vill
            veta mera. Så långt det är möjligt skall vi försöka tillmötesgå
            de önskemål om information som finns.
          </note>
          <note>
            Sekretariatet för Europainformation bedriver en bred informationsverksamhet.
            Broschyren är bara en utgångspunkt för detta. Den anvisar olika
            informationsvägar. Det finns en databank som alla folkbibliotek
            i Sverige är uppknutna till, och där kan man söka svar på ett
            stort antal frågor. Det finns en telefonsluss, dit man kan ringa
            och ställa olika frågor kring EG. Det utges en rad faktablad och
            faktaskrifter. Inför EES-avtalets ikraftträdande förbereder sekretariatet
            -- såvitt jag har förstått -- ytterligare information om avtalet.
          </note>
          <note>
            Jag tror också att själva avtalets tillämpning i sig kommer att
            öka kunskaperna om och förståelsen för EG.
          </note>
          <note>
            Jag tar gärna emot konkreta, praktiska synpunkter på hur informationsverksamheten
            kan förbättras.
          </note>
          <note>
            Det som möjligen görs bra kan säkert göras bättre, och det vill
            jag på alla sätt medverka till.
          </note>
          <note>
            När det gäller hur lång tid som bör förflyta mellan förhandlingarnas
            avslutande och tidpunkten för folkomröstningen, är detta naturligtvis
            svårt att exakt precisera. Enligt min uppfattning krävs det
          </note>
          <note>
            4--6 månader för att man på erforderligt sätt skall kunna förbereda
            opinionen. Enligt mitt sätt att se är detta ett minimum.
          </note>
          <note>
            Anf. 16 CHRISTER WINDÉN (nyd)
          </note>
          <note>
            replik:
          </note>
          <note>
            Herr talman! Jag vill bara kort framföra mitt tack till Europaministern.
            Jag avser att återkomma i andra sammanhang med att erbjuda konkreta
            förslag och tjänster.
          </note>
          <note type="speaker">
            Anf. 17 GÖRAN LENNMARKER (m):
          </note>
          <note>
            Herr talman! Avgörandets tid i EG-frågan närmar sig. När Maastrichtavtalet
            är ratificerat, EES trätt i kraft och avtalet om medlemskap är
            färdigförhandlat kan debatten inför folkomröstningen börja på
            allvar.
          </note>
          <note>
            Svenska folket skall då bestämma sig för att rösta ja eller nej
            till medlemskap. Det handlar om att väga detaljer mot helheten.
            Det handlar också om att väga ett medlemskap mot ett utanförskap.
          </note>
          <note>
            När nu samtliga medlemsländer har godkänt
          </note>
          <note>
            Maastrichtavtalet och när förhandlingarna avslutas i vinter får
            ja-alternativet tydligare konturer.
          </note>
          <note>
            Det är däremot svårt att se hur någon skall kunna rösta nej om
            man inte vet vad ett nej innebär.
          </note>
          <note>
            Det mesta av EG-kritiken hittills har riktats mot
          </note>
          <note>
            EG som sådant och främst mot den inre marknadens fyra friheter,
            dvs. EG-kritiken har helt och hållet koncentrerat sig på det som
            redan finns i
          </note>
          <note>
            EG och inte på det som ligger i EU.
          </note>
          <note>
            Jag kan inte tänka mig att mer än en liten minoritet i Sverige
            på allvar skulle kunna rösta för att Sverige inte bara skulle
            isolera sig från den europeiska marknaden utan också från hela
            övriga Norden.
          </note>
          <note>
            Att återinföra gränshinder i Torneälven, i Öresund eller mot
            Norge kan knappast vara en väg mot framtiden. Det är ju vad det
            faktiskt skulle innebära om man med ett nej-alternativ skulle
            bryta upp EES-avtalet och gå ut ur detta. Sverige skulle mäla
            sig ur både Europa och Norden.
          </note>
          <note>
            Men en nej-röst kommer sannolikt att innebära något helt annat,
            nämligen en permanent EES-
          </note>
          <note>
            lösning. Då blir faktiskt huvuddelen av den hittillsvarande nej-argumenteringen
            irrelevant.
          </note>
          <note>
            Nej till EG skall plötsligt byta ståndpunkt, överge
          </note>
          <note>
            99 % av sina tidigare argument och börja argumentera för en EES-linje.
            Det blir ett ganska intressant positionsbyte i svensk debatt.
          </note>
          <note>
            Jag tror att det här på ett alldeles avgörande sätt kommer att
            påverka EG-debatten. Jag har svårt att tänka mig att nej-sidan
            på allvar kan hävda att vi skall vara med i den inre marknaden
            genom någon form av permanent EES-lösning men att vi inte skall
            ha full medbestämmanderätt. Det blir något originellt för en nej-sida
            som tidigare har attackerat bristen på medinflytande att senare
            förespråka en sådan lösning i det långa loppet.
          </note>
          <note>
            Om Sverige hade blivit medlem i EG tillsammans med Danmark och
            Storbritannien 1973 skulle vi ha varit EG:s rikaste medlemsland.
            Nu, 20 år senare, ligger vi strax under EG:s genomsnitt. Vi ligger
            på åttonde plats bland dagens medlemsländer, eller på tionde plats
            om EG får 16 medlemmar.
          </note>
          <note>
            Att Sverige har halkat efter beror framför allt på en felaktig
            inhemsk politik. Men ingen kan säga att vårt utanförskap de gångna
            20 åren har varit till någon hjälp för Sverige, tvärtom.
          </note>
          <note>
            Ett medlemskap i den europeiska unionen skulle ge stora fördelar
            för Sverige. Vi kan ha svårt att förstå och beräkna de vinster
            som ökad konkurrens och ökat samarbete ger. Det är svårt eller
            oftast omöjligt att beräkna i kronor.
          </note>
          <note>
            Ett sätt att belysa det här kan vara att fundera över hur det
            skulle ha sett ut om Sverige hade varit med i en europeisk union
            om målen redan hade varit genomförda.
          </note>
          <note>
            Tänk om vi hade varit med i slutet på 80-talet, när svenska företag
            och andra investerade enorma belopp utomlands, därför att Sverige
            föreföll att för evigt stå utanför EG. Många miljarder, förmodligen
            tiotals, skulle då ha investerats i
          </note>
          <note>
            Sverige i stället för i andra länder, i den överinvestering som
            skedde utanför landet.
          </note>
          <note>
            Tänk om vi under de senaste åren hade haft en gemensam, stabil
            europeisk valuta i stället för fasta eller flytande växelkurser.
            Vinsten för det svenska folkhushållet skulle uppgå till många
            tiotals miljarder med en sådan ordning.
          </note>
          <note>
            Tänk om vi hade haft EG:s konkurrenslagar, så att vi hade haft
            konkurrens i Sverige av danska, brittiska, tyska och andra europeiska
            banker under den oansvariga utlåningens tid. Det hade sannolikt
            sparat tiotals miljarder i bankstöd och ett par procent i lägre
            ränta för småföretag och hushåll på grund av ett minskat räntegap.
          </note>
          <note>
            Tänk om det hade funnits en gemensam utrikesoch säkerhetspolitik
            när de jugoslaviska krigen planerades och påbörjades. En kraftfull
            europeisk utrikes- och säkerhetspolitik skulle möjligen ha kunnat
            förhindra denna enorma tragedi. Förutom de humanitära vinsterna
            skulle också det svenska folkhushållet ha sparat många miljarder.
          </note>
          <note>
            Tänk om vi hade haft ett kraftfullt europeiskt polissamarbete,
            som kunnat stoppa mycket av den knarkhandel, den organiserade
            brottslighet och terrorism som opererar över nationsgränserna.
          </note>
          <note>
            Ja, så här kan man gå igenom vårt nära förflutna och se vilka
            fördelar en europeisk union skulle ha gett oss.
          </note>
          <note>
            Herr talman! Låt mig avslutningsvis något beröra de frågor som
            Mats Hellström tog upp.
          </note>
          <note>
            Först gällde det tidpunkten för folkomröstningen.
          </note>
          <note>
            Moderata samlingspartiet har fört fram att det vore önskvärt
            att kunna lägga folkomröstningen parallellt med valdagen. Men
            detta beror naturligtvis på när förhandlingsresultatet är klart.
          </note>
          <note>
            Dessutom skall det vara överläggningar med partierna, som vi
            på sedvanligt, traditionellt sätt brukar ha i Sverige. Vi försöker
            ju besluta om procedurfrågorna i enighet. Det handlar inte alls
            om något ultimatum, utan Moderata samlingspartiet har helt enkelt
            svarat på frågan när vi tycker att det vore lämpligt att ha folkomröstningen.
          </note>
          <note>
            Sedan gällde det Europakampanjen. Ja, Mats
          </note>
          <note>
            Hellström, se det gärna som en spark i ändan på
          </note>
          <note>
            Socialdemokraterna. Se till att ni kommer loss i
          </note>
          <note>
            Europafrågan! Jag träffade en företrädare för de danska metallarbetarna,
            som var mycket bekymrad över svensk socialdemokratis passivitet.
            Skall man vinna folkomröstningen måste man faktiskt ta en fight.
          </note>
          <note>
            Om jag inte minns fel hade Socialdemokraterna en gång en Europakampanj
            med en röd, socialdemokratisk ros. Inte gick vi från
          </note>
          <note>
            Moderaterna då ut och sade att det var förfärligt att ni hade
            en sådan kampanj. Den kampanjen överensstämde inte med de moderata
            idealen, men det är klart att den inte gjorde det, eftersom det
            var socialdemokrater som förde den.
          </note>
          <note>
            Vi kommer att ha olika nyanser i Europafrågan, nu och förmodligen
            också för all framtid, men det hindrar inte att vi båda har ett
            ansvar för att se till att vi övertygar våra egna opinioner.
          </note>
          <note type="speaker">
            Anf. 18 BENGT HURTIG (v) replik:
          </note>
          <note>
            Herr talman! Den här typen av skrämselargumentation för vad som
            händer om man inte blir medlem i unionen bedrevs i Norge
          </note>
          <note>
            1972. Som vi vet röstade norrmännen nej, och de kommer sannolikt
            att rösta nej den här gången också.
          </note>
          <note>
            Vi kan ju jämföra Sveriges och Norges ekonomi i dag. Norge är
            starkt beroende av sin oljeexport, och man är beroende av sin
            fiskeexport, inte minst till Europa. Det här är alltså inte några
            väldigt enkla problem.
          </note>
          <note>
            Jag skulle ännu en gång vilja ställa ett par frågor till
          </note>
          <note>
            Lennmarker. Moderata ministrar är nu ute och säger att neutraliteten
            är borta och passé, och andra vill diskutera hur vi skall ställa
            oss till WEU. Det måste väl ändå vara så att riksdagens beslut,
            som säger att vi skall ha alliansfrihet i fred syftande till neutralitet
            i krig i vårt närområde, ligger fast?
          </note>
          <note>
            Dessutom undrar jag: Är det inte ett alldeles oavvisligt krav
            att vi innan folkomröstningen äger rum så långt som möjligt skall
            klargöra för svenska folket vad ett medlemskap betyder för ett
            eventuellt försvarssamarbete?
          </note>
          <note type="speaker">
            Anf. 19 GÖRAN LENNMARKER (m)
          </note>
          <note>
            replik:
          </note>
          <note>
            Herr talman! Bengt Hurtig vet väl att den svenska riksdagen har
            uttalat sig för att vi skall vara med och utarbeta en fast europeisk
            säkerhetsordning. Det är något som verkligen behövs i Europa för
            att förhindra den typ av krig som vi har sett i det forna
          </note>
          <note>
            Jugoslavien och för att förhindra framtida konflikter. Då gäller
            det att vi också i Sverige bedriver en diskussion om hur denna
            framtida europeiska säkerhetsordning skall se ut. Det behövs många
            inlägg och många diskussioner kring detta. Framför allt behöver
            vi också reflektera över den debatt som förs ute i Europa.
          </note>
          <note>
            Men under tiden som denna debatt äger rum står vi kvar vid den
            ståndpunkt som riksdagen har slagit fast. Det är alldeles självklart.
            Vi kan inte överge en bra position som vi traditionellt historiskt
            har intagit, innan vi har något bättre att sätta i dess ställe.
          </note>
          <note>
            Om jag vore Bengt Hurtig skulle jag ägna mer tid åt att något
            resonera kring nej-alternativet. I den debatt som förts hittills
            har nej-sidan hela tiden klankat på EG i stället för att själva
            föra fram sitt alternativ. Efter Bengt Hurtigs replik vet jag
            fortfarande inte vari nej-alternativet består. Är det ett EES-alternativ
            som nej-sidan kommer att fightas för, eller kommer man att vilja
            bryta sig ur ett nordiskt och europeiskt samarbete? Det vore intressant
            att få svar på den frågan.
          </note>
          <note type="speaker">
            Anf. 20 BENGT HURTIG (v) replik:
          </note>
          <note>
            Herr talman! Det är självklart att om vi får ett nej i folkomröstningen,
            ligger frihandelsavtalet -- eller eventuellt ESS-avtalet -- kvar.
            Vi kommer att fungera med de avtalen. EES-avtalet ger oss en klar
            möjlighet att gå ur, om det skulle köra ihop sig.
          </note>
          <note>
            Sedan får vi naturligtvis också bedöma vad som händer i Norge.
            Det är ju också en av våra stora handelspartner.
          </note>
          <note>
            EES-avtalet kommer självfallet sedan att få prövas steg för steg.
            När problemen uppstår får vi se vad vi kan göra åt dem. Om problemen
            hopar sig får vi ta itu med någon typ av omförhandlingar av EES-
          </note>
          <note>
            avtalet. Men problemen får lösas först när de uppträder. Vi vet
            inte heller vilka länder som i så fall kommer att stå i EES-positionen.
          </note>
          <note>
            Det är bra att Göran Lennmarker slår fast att det är riksdagens
            hållning beträffande villkoren inför förhandlingarna som gäller
            i fråga om försvarspolitiken. Men vore det ändå inte bra om man
            kunde köra debatten om vad ett fullt medlemskap innebär för ett
            eventuellt försvarspolitiskt samarbete i Europa ordentligt i botten?
          </note>
          <note type="speaker">
            Anf. 21 GÖRAN LENNMARKER (m)
          </note>
          <note>
            replik:
          </note>
          <note>
            Herr talman! Jag är något besviken över Bengt
          </note>
          <note>
            Hurtigs svar vad gäller nej-alternativet. Om vi skall ha tydliga
            ja- och nej-alternativ åligger det faktiskt även nej-sidan att
            definiera vad nej-alternativet består i. Den som överväger att
            ta en nej-sedel i sin hand för att lägga den i urnan måste faktiskt
            veta vad nej-alternativet innebär.
          </note>
          <note>
            Under alla de debatter som jag deltagit i runt om i
          </note>
          <note>
            Sverige flyr nej-sidans anhängare detta. Det kan jag försäkra.
            Man vill inte tala om vad nejalternativet innebär. Innebär det
            att vi skall återinföra gränshinder vid Torneälven, mot Norge,
          </note>
          <note>
            Danmark och övriga Europa? Eller innebär det att huvuddelen av
            den tidigare argumenteringen i praktiken skall överges, en argumentering
            som framför allt har varit en hård attack mot innehållet i EES-avtalet,
            nämligen den inre marknaden och de fyra friheterna? Jag tror att
            vi kommer att få se en mycket stor förändring i Europa-debatten
            på den här punkten, när väl nej-sidans alternativ klargörs.
          </note>
          <note>
            Det pågår en fantastiskt livig och intressant säkerhetspolitisk
            debatt i Europa. Det är framför allt de nya demokratierna i Central-
            och Östeuropa som driver den. Vad som kommer ut av detta vet ingen,
            inte heller EG. Det finns skilda uppfattningar inom EG:s medlemsländer
            -- kanske också i Sverige -- och Europa och USA har i viss utsträckning
            skilda uppfattningar. Det gör att vi får leva med den här säkerhetspolitiska
            debatten under ett antal år framöver, tills läget klarnar.
          </note>
          <note>
            Utvecklingen i Ryssland är som bekant inte alldeles oväsentlig
            i det här sammanhanget.
          </note>
          <note type="speaker">
            Anf. 22 MATS HELLSTRÖM (s) replik:
          </note>
          <note>
            Herr talman! Det är inte särskilt seriöst av Göran
          </note>
          <note>
            Lennmarker att hävda att socialdemokratin skulle vara passiv
            i EG-frågan.
          </note>
          <note>
            Inom arbetarrörelsen har vi ett stort och unikt folkbildningsarbete
            som pågår. Vi socialdemokrater är inte rädda för att debattera.
            Vi har valt en uppläggning som kanske är litet okonventionell.
            Den innebär att vi har en öppen diskussion inom partiet, med ja-
            och nejkommittéer. Jag tror att den typen av debatt är av värde
            för slutresultatet, vilket resultatet än blir. Vi tror nämligen
            att svenska folket är för klokt för att låta sig skrämmas till
            ett EG-medlemskap, och vi är inte rädda för en diskussion kring
            argumenten i vårt parti. Det borde andra partier kunna ha respekt
            för.
          </note>
          <note>
            Den uppläggning som socialdemokraterna har valt kan leda till,
            som jag bedömer det, ett grundat resultat i folkomröstningen.
          </note>
          <note>
            Både i vår riksdagsgrupp och under vår partikongress nyligen
            har vi dessutom i mycket stor enighet tagit fram de frågor som
            vi anser skall vara socialdemokratins bidrag i det nya Europa.
            Det finns angivet i den skrift som vi i januari lade fram såsom
            underlag för diskussionerna med regeringen om bl.a. förhandlingsuppläggningen.
            Vi tar där upp socialdemokratins speciella bidrag. I mitt huvudanförande
            berörde jag delvis det. Det finns också många andra frågor som
            berörs, exempelvis den sociala dimensionen, miljöfrågorna, generositeten
            och människor utanför Europa, osv.
          </note>
          <note>
            Jag konstaterar att det finns en mycket tydlig skillnad mellan
            vårt programförslag och det programförslag som Moderata samlingspartiet
            nu diskuterar, som är nattväktaren Europa. Det må det vara. Det
            är Moderaternas ideologi. Förslaget handlar om de bestående löneskillnadernas
          </note>
          <note>
            Europa. Jag respekterar moderaternas ideologi.
          </note>
          <note>
            Men låt oss när programmet är utformat debattera de mycket olika
            europeiska visioner som
          </note>
          <note>
            Moderaterna och Socialdemokraterna har.
          </note>
          <note type="speaker">
            Anf. 23 GÖRAN LENNMARKER (m)
          </note>
          <note>
            replik:
          </note>
          <note>
            Herr talman! Oron för den bristande socialdemokratiska aktiviteten,
            som jag redovisade i talarstolen, härstammar från ett referat
            av en företrädare för det danska Metall. Företrädaren var utifrån
            sin utgångspunkt mycket bekymrad över detta.
          </note>
          <note>
            Det finns en del kvar att göra från socialdemokratiskt håll,
            om vi tolkar opinionsundersökningar rätt. Jag är ingen expert
            på hur socialdemokraterna skall föra sin interna kampanj. Det
            tror jag att Mats Hellström är bättre skickad än jag att göra,
            så jag tänker inte ge några goda råd i den delen.
          </note>
          <note>
            Det är däremot viktigt att alla partier skall föra fram sina
            egna kampanjer, frejdigt och klart. Av naturliga skäl kommer vi
            inte att vara eniga i EG-
          </note>
          <note>
            frågan i alla delar. Vi har dock stora gemensamma åsikter i det
            fundamentala om medlemskapet och om mycket av det som medlemskapet
            grundas på.
          </note>
          <note>
            Men det finns nyanser eftersom vi är skilda partier.
          </note>
          <note>
            Det skall inte beklagas utan tas vara på. Vi har alla ett ansvar
            att föra kampanjen, var och en på sin kant och gentemot det svenska
            folket.
          </note>
          <note>
            Jag har en del synpunkter på det socialdemokratiska programmet
            när det gäller de olika programmens innehåll - konstigt vore det
            väl annars. Men jag beklagar inte att socialdemokratin ger ut
            ett sådant program, tvärtom välkomnar jag det.
          </note>
          <note type="speaker">
            Anf. 24 MATS HELLSTRÖM (s) replik:
          </note>
          <note>
            Herr talman! Det var intressant att höra att moderaterna bekymrar
            sig för det danska Metall.
          </note>
          <note>
            Om moderaterna och regeringen bekymrade sig lika mycket för Svenska
            Metallarbetareförbundet och dess medlemmar och den svenska fackföreningensrörelsens
            situation, skulle kanske
          </note>
          <note>
            EG-debatten i Sverige se litet annorlunda ut.
          </note>
          <note>
            En av de frågor som gör många inom den svenska fackföreningsrörelsen
            mest oroliga är det generalangrepp som man valt att göra mot den
            svenska fackföreningsrörelsen. Det gäller hur
          </note>
          <note>
            Sverige skall klara av ett EG-medlemskap, om den svenska arbetsrätten
            rustas ned. Det vet Göran
          </note>
          <note>
            Lennmarker också. Inom stora delar av fackföreningsrörelsen är
            man övertygad om att det med den svenska arbetsrätten väl går
            att hantera de frågor som kan uppkomma på den inre marknaden.
          </note>
          <note>
            Men rustas arbetsrätten ned kan svenska anställda och fackföreningar
            komma i reella svårigheter när det gäller att väl kunna utvecklas
            på den inre marknaden.
          </note>
          <note>
            Herr talman! I detta sena skede av försöken att rusta ned arbetsrätten
            uppmanar jag moderaterna att lägga de här förslagen ordentligt
            på hyllan. Det är det bästa ni kan göra för ett ja i en svensk
            medlemskapsomröstning.
          </note>
          <note type="speaker">
            Anf. 25 GÖRAN LENNMARKER (m)
          </note>
          <note>
            replik:
          </note>
          <note>
            Herr talman! Vi skall väl först säga att frågan om arbetsrätten
            är en svensk fråga, inte en EG-fråga.
          </note>
          <note>
            Vi avgör detta i denna riksdag, inte på något annat plan. Däremot
            handlar det om, Mats Hellström, att svenska metallare, och alla
            som vill in på den svenska arbetsmarknaden, är intresserade av
            att det skapas nya jobb. De är intresserade av att det förs en
            sådan politik, att det kan bli en kraftfull ökning av framför
            allt småföretagen, de nya företagen, där de nya jobben med nödvändighet
            måste komma att ligga.
          </note>
          <note>
            Återigen vill jag säga att detta som vi diskuterar är en inhemsk
            fråga. Det har inte med EG-
          </note>
          <note>
            medlemskapet att göra. Det går att gå båda vägarna. Arbetsrätten
            kan upprustas på det sätt som regeringen resonerar eller på det
            sätt som Mats
          </note>
          <note>
            Hellström föreslår, utan att EG har med frågan att göra. Detta
            är viktigt att markera i denna debatt.
          </note>
          <note type="speaker">
            Anf. 26 HADAR CARS (fp):
          </note>
          <note>
            Herr talman! Det är verkligen roligt att förhandlingarna om svenskt
            medlemskap i det europeiska förbundet nu är i full gång och börjar
            ge synbara resultat.
          </note>
          <note>
            Jag är nämligen helt övertygad om att mycket av den oro många
            i Sverige känner inför svensk medverkan i ett Europaförbund kommer
            att försvinna efter hand som resultatet av förhandlingarna kommer
            på bordet.
          </note>
          <note>
            Då går det inte längre för nej-sidan att så oro och tvivel med
            hjälp av glidande formuleringar, halvsanningar och rena lögner.
          </note>
          <note>
            Tänk bara på vad som sades om vad
          </note>
          <note>
            Euroatomfördraget skulle tvinga Sverige till.
          </note>
          <note>
            Fördraget, sade nej-sidan, skulle hindra oss i
          </note>
          <note>
            Sverige från att själva bestämma om vi skall avveckla kärnkraften
            eller utveckla den.
          </note>
          <note>
            Det kan de inte säga längre! När förhandlingarna på den här punkten
            realiter nu är klara, vet vi att inga andra än vi själva bestämmer
            om den svenska kärnkraftens framtid. Vi utvecklar eller avvecklar
            precis som vi själva vill!
          </note>
          <note>
            Och tänk vilket nummer nej-sidan gjorde av kärnkraftsavfallet.
            Som medlem i EG, sade man, skall vi tvingas ta emot kärnkraftsavfall
            från andra
          </note>
          <note>
            EG-länder. EG kunde bestämma att göra Sverige till lager för
            radioaktivt avfall från hela Europa!
          </note>
          <note>
            Det var lögn när det sades, men det dög som argument för att
            skrämma upp många svenskar. Nu vet vi att Sverige inte har någon
            som helst skyldighet att ta emot andra länders atomsopor. Vi städar
            efter oss. De andra får städa efter sig. Det har vi nu svart på
            vitt på!
          </note>
          <note>
            Jag är övertygad om att vi får se samma sak på andra områden
            efter hand som förhandlingarna gör framsteg. Svenska snusare kommer
            att ha sin prilla kvar, och vi som ibland vill ha något starkare
            än pilsner får ställa våra steg till Systemet, precis som vi alltid
            gjort. Den svenska allemansrätten och offentlighetsprincipen kommer
            inte att rubbas av vårt inträde i ett europeiskt förbund. Däremot
            kommer vi sannolikt att få mera resurser än nu för att föra en
            aktiv regionalpolitik.
          </note>
          <note>
            Men viktigare än svaret på dessa frågor -- hur viktiga de än
            är -- är ändå skälen för att vi behöver och vill vara med i Europaförbundet.
            Det är de skälen vi nu måste lyfta fram.
          </note>
          <note>
            För mig handlar det då främst om några få, men grundläggande,
            saker. En sådan är om Sveriges säkerhet som nation, våra möjligheter
            att möta hot från omvärlden och trygga vår egen och kommande generationers
            fred, blir större om vi samverkar nära med andra demokratier i
            Europa eller om vi isolerar oss. För egen del och på goda grunder
            är jag helt övertygad om att min och andra svenskars säkerhet
            ökar genom svensk samverkan med andra demokratier.
          </note>
          <note>
            En annan fråga gäller vårt välstånd. Kan vi försvara det på en
            öppen marknad i konkurrens med länder där arbetslönerna är en
            bråkdel av vad de är i
          </note>
          <note>
            Sverige? Kan vi höja vår utbildningsnivå, öka våra kunskaper
            och ligga i täten när det gäller forskning och utveckling? Klarar
            vi det behöver det inte gå någon nöd på oss. Men gör vi det bäst
            på vår egen kant, eller gör vi det bättre i nära samverkan med
            välutvecklade demokratier i vår närhet?
          </note>
          <note>
            Blir vi starkare som nation om vi ställs utanför det nätverk
            av kontakter och samarbete som nu, och det i snabb takt, växer
            fram mellan forskare, företagare och vanligt folk i Europa --
            eller bör vi delta fullt ut i denna process? För mig är svaret
            självklart: Vi måste, och vi vill, vara med!
          </note>
          <note>
            Vilket ansvar har vi för Europas framtid? Skall vi vara med i
            arbetet att trygga demokratin och bygga upp fungerande ekonomier
            i Östeuropa -- eller skall vi lämna den uppgiften åt länderna
            i det europeiska förbundet? Och bör vi vara med i arbetet på att
            röja undan de enorma miljöskadorna i öst och komma till rätta
            med de gränsöverskridande hoten mot miljön i Europa och i världen?
            Självfallet bör vi vara med!
          </note>
          <note>
            Det är av dessa och liknande skäl, och inte av svaret på frågan
            hur det blir med snuset, som jag säger ja till svenskt medlemskap
            i det europeiska förbundet. Det är också det budskapet Folkpartiet
            liberalerna liksom jag själv vill föra ut till svenska folket.
          </note>
          <note>
            Herr talman! Den tyska författningsdomstolens besked om Maastrichtfördraget
            var en viktig milstolpe i den europeiska integrationsprocessen.
          </note>
          <note>
            Domstolens besked öppnar dörren så att fördraget nu kan träda
            i kraft. Men det drar också upp gränser för hur långt integrationen
            kan drivas.
          </note>
          <note>
            Särskilt viktigt är att författningsdomstolen understryker nödvändigheten
            av att stärka den demokratiska kontrollen inom det europeiska
            förbundet och den roll som de nationella parlamenten spelar i
            det sammanhanget.
          </note>
          <note>
            En stark demokratisk förankring av den europeiska beslutsprocessen
            är något som vi i Sverige helhjärtat ställer oss bakom. Det är
            därför värdefullt att det inom riksdagen redan under förhandlingsskedet
            förs en fortlöpande dialog på bred bas. Här spelar riksdagens
            EG-delegation en viktig roll som samtalspartner och rådgivare
            till regeringen.
          </note>
          <note>
            Delegationen ser som sin uppgift att inte bara hålla sig informerad
            om gången i medlemsförhandlingarna utan också -- och det är viktigt
            -- att som folkvalda företrädare för sina partier ge regeringen
            sin syn på hur förhandlingarna bör drivas och vilka resultat som
            i första hand bör eftersträvas. Min uppfattning är att regeringen
            lyssnar noga på delegationen och att den därigenom har ett reellt
            inflytande.
          </note>
          <note>
            Delegationen söker också skaffa sig ett brett underlag för sina
            överväganden och har bl.a.
          </note>
          <note>
            genom resor i Sverige försökt informera sig om vad man i olika
            delar av landet anser vara särskilt väsentligt.
          </note>
          <note>
            Delegationen har vidare i olika former utvecklat ett gott samarbete
            med Europaparlamentet och etablerat kontakter med Europautskott
            i flertalet europeiska förbundsländer. Vi gör detta därför att
            vi vet att parlamenten i de länderna i slutomgången kommer att
            vara avgörande för Sveriges möjligheter att bli medlem. Alla måste
            ge sitt godkännande. Skulle något enda av dem säga nej hjälper
            det inte hur bra det än går i den svenska folkomröstningen.
          </note>
          <note type="speaker">
            Anf. 27 BENGT HURTIG (v) replik:
          </note>
          <note>
            Herr talman! Det är bra att man gör framsteg när det gäller förhandlingarna
            om kärnkraften och
          </note>
          <note>
            Euratom. Huvudlinjen är tydligen att de delar av fördraget som
            ännu inte tillämpas i andra länder i
          </note>
          <note>
            Europa inte heller skall tillämpas i Sverige. Men om man skulle
            besluta att tillämpa dem i andra länder skall de också tillämpas
            i Sverige.
          </note>
          <note>
            Det är inte bara nej-sidan som har känt oro för kärnkraftsavfallet.
            I en stor cirkelledarutbildning i mitt hemlän bjöd man in Ivo
            Dubois, som var ambassadör för EG i Sverige, för att få veta hur
            han såg på de här frågorna. Han sade: Ni är duktiga och anser
            att ni har löst avfallsfrågan, och ni har stora vidder -- varför
            skulle ni inte kunna ta emot kärnkraftsavfall?
          </note>
          <note>
            Det var hans attityd. Det är bra att man har nått resultat och
            kanske klarar detta, men folk tar naturligtvis intryck av attityden
            inom EG.
          </note>
          <note>
            Jag skulle vilja ställa en fråga till Hadar Cars, som jag känner
            som en person som månar om yttrandefrihet, tryckfrihet och demokrati.
          </note>
          <note>
            Fortfarande är överläggningarna och omröstningsresultaten i ministerrådet
            i huvudsak hemliga. Förhandlingarna är sekretessbelagda om något
            land begär det. Hur skall vi då i allmänna val i Sverige kunna
            ta ställning till vilka politiska ställningstaganden ministrar
            i ministerrådet har gjort, om vi inte kan få full klarhet i hur
            de har röstat i samtliga frågor? Det är en demokratisk fråga.
          </note>
          <note>
            Det sägs att vi -- Sverige, riksdagen och regeringen -- skall
            få inflytande i EG. Men i kommissionen, centralbanksstyrelsen
            och domstolen sitter internationella tjänstemän, som skall vara
            oberoende av regeringar och parlament.
          </note>
          <note>
            Vad menar man då med att vi får inflytande?
          </note>
          <note type="speaker">
            Anf. 28 HADAR CARS (fp) replik:
          </note>
          <note>
            Herr talman! Det är helt uppenbart mycket olyckligt att man i
            ministerrådet i det europeiska förbundet ännu inte har kunnat
            fatta beslut av innebörden att allt vad man där bestämmer också
            blir offentligt. Jag är starkt kritisk mot förbundet på den punkten.
          </note>
          <note>
            Jag är däremot positiv till att utvecklingen går åt rätt håll,
            att de ändå har tagit steg i rätt riktning.
          </note>
          <note>
            Man jag vill gärna se att de tar snabbare steg åt samma håll.
            Jag vet att vi, den dag Sverige är medlem, i hög grad kommer att
            medverka till att så sker.
          </note>
          <note>
            Bengt Hurtig skall nu lyssna på mig när det gäller
          </note>
          <note>
            Euratom. Det är viktigt att vi klarar ut det här en gång för
            alla. Det är nu, enligt vad jag förstår av förhandlingarna, fullständigt
            klart att Sverige som nation själv bestämmer helt om och när vi
            skall avveckla kärnkraften, eller för den delen om vi vill bygga
            ut den. Ingen annan än vi själva fattar de besluten.
          </note>
          <note>
            Det är också fullständigt klart att ingen annan kan tvinga oss
            att ta emot atomavfall från något annat land. Vi bestämmer själva
            över vårt avfall, och vi kan sätta helt stopp för import av avfall
            från andra länder.
          </note>
          <note>
            Den lögnpropaganda som Nej till EG har bedrivit på det här området
            bör nu vara slut. Om den fortsätter är det ett brott mot de demokratiska
            spelreglerna; man skall inte fara med falskt vittnesbörd, inte
            mot sin nästa och inte mot någon annan.
          </note>
          <note type="speaker">
            Anf. 29 BENGT HURTIG (v) replik:
          </note>
          <note>
            Herr talman! Jag säger att det är bra om vi har fått ett klart
            förhandlingsresultat på den här punkten, men jag pekar också på
            de attityder som kan finnas inom EG.
          </note>
          <note>
            Men är nu Hadar Cars beredd att kräva att svenska ministrars
            uppfattningar och röstningar i ministerrådet skall kunna vara
            offentliga i Sverige?
          </note>
          <note type="speaker">
            Anf. 30 HADAR CARS (fp) replik:
          </note>
          <note>
            Herr talman! Ja, definitivt, absolut. Det skulle vara en skandal
            om svenska ministrar som deltar i ministerrådets överläggningar
            -- vilket jag hoppas skall ske ganska snart -- inte talar om hur
            de har ställt sig och röstat. Därigenom får vi också god anledning
            att tro att även andras röstningar kommer att bli offentliga.
            Jag vill gärna se att de bidrar till detta, inte bara för sin
            egen del, utan också för hela ministerrådets del.
          </note>
          <note>
            Det skall självfallet inte vara så att de beslut som en församling
            fattar om lagar och regler -- det är det som ministerrådet gör
            -- som skall tillämpas inom det europeiska förbundet skall vara
            hemliga. Det är orimligt.
          </note>
          <note>
            Anf. 31 CHRISTER WINDÉN (nyd)
          </note>
          <note>
            replik:
          </note>
          <note>
            Herr talman! Sista delen av Hadar Cars anförande handlade om
            EG-delegationen och dess uppgifter.
          </note>
          <note>
            Det var intressant att höra. Jag skulle vilja fråga
          </note>
          <note>
            Hadar Cars, som är ordförande i delegationen -- det jobbet anser
            jag för övrigt att han sköter med stor ackuratess: Anser Hadar
            Cars att det är möjligt att
          </note>
          <note>
            EG-delegationen även kan fungera som ett slags informationsgivare
            till allmänheten? Finns det någon möjlighet för delegationen att
            hjälpa till och sprida kunskaper i faktafrågor som gäller EG
          </note>
          <note>
            ungefär på det sätt som skedde i mitt replikskifte med Europaministern?
          </note>
          <note type="speaker">
            Anf. 32 HADAR CARS (fp):
          </note>
          <note>
            Herr talman! Delegationens huvuduppgift är att vara samrådsorgan
            med regeringen. Det är en uppgift som vi försöker sköta så gott
            vi kan. Det har vi gjort -- inte utan viss framgång, tycker jag.
          </note>
          <note>
            Delegationen har också gjort resor i Sverige, besökt länsstyrelser
            och bett dem ordna breda kontaktytor för samråd mellan å ena sidan
            personer, organisationer och intressegrupper i länen och å andra
            sidan de företrädare för EG-
          </note>
          <note>
            delegationen som har besökt länsstyrelsen. Det har också fungerat
            mycket bra. Vi har fått många goda synpunkter, och vi har genom
            de besöken fått lyssna på den oro och de förhoppningar som finns
            ute i landet. Min tanke -- jag är säker på att den delas av presidiet
            och andra i EG-delegationen -- är att vi när förhandlingarna är
            färdiga skall återvända, redovisa vad som har uppnåtts vid förhandlingarna
            och föra en diskussion och ett samtal med dem som vi har mött
            tidigare.
          </note>
          <note>
            Sedan är det en annan sak att nästan alla som ingår i delegationen
            -- och det gäller också Christer
          </note>
          <note>
            Windén -- tillhör de aktiva debattörerna i EG-
          </note>
          <note>
            frågorna, och de debatterna för vi då på olika plan, kanske inte
            i första hand som medlemmar av delegationen utan som våra partiers
            företrädare i
          </note>
          <note>
            Europafrågorna. På det sättet kanske vi gör den allra största
            insatsen för att föra ut information om de mycket viktiga förhandlingar
            som Sverige nu för och om hur betydelsefullt det är för Sverige
            att bli medlem av det europeiska förbundet.
          </note>
          <note>
            Anf. 33 Statsrådet ULF DINKELSPIEL
          </note>
          <note>
            (m):
          </note>
          <note>
            Herr talman! Tre kommentarer med anledning av det föregående
            replikskiftet.
          </note>
          <note>
            För det första: Jag vill bekräfta att det resultat vi har nått
            i förhandlingarna rörande Euratom gör det kristallklart att Sverige
            ensamt bestämmer om en eventuell framtida avveckling av kärnkraften,
            att
          </note>
          <note>
            Sverige ensamt bestämmer hur vi vill hantera kärnavfall -- det
            må vara svenskt eller inte -- och att
          </note>
          <note>
            Sverige ensamt bestämmer, om vi vill ta emot utländskt kärnavfall
            eller inte. Det är Sverige suveränt som kan säga nej till detta.
          </note>
          <note>
            För det andra: Ministerrådet är EG:s högsta beslutande organ,
            Bengt Hurtig, och där sitter inga anonyma internationella tjänstemän
            -- där sitter folkvalda representanter för de olika medlemsländerna.
            Vilka ställningstaganden de har gjort bör -- det skulle jag gärna
            se -- offentliggöras till alla delar. Det kommer vi från regeringens
            sida att verka för, och jag hoppas att vi skall komma dithän.
          </note>
          <note>
            För det tredje: I avvaktan på detta kan jag försäkra att den
            nuvarande regeringen i alla frågor där beslut har fattats i EG:s
            ministerråd kommer att offentligt redovisa hur regeringen och
            Sverige har ställt sig på varje enskild punkt.
          </note>
          <note type="speaker">
            Anf. 34 PÄR GRANSTEDT (c):
          </note>
          <note>
            Herr talman! När man ser ut över Europa i dag ser man ett antal
            gengångaraktiga likheter med situationen i Europa efter första
            världskriget och före andra världskriget. Vi ser ett Ryssland
            i djup kris. Vi ser en Balkanhalvö som sönderslits av krig.
          </note>
          <note>
            Vi ser ett Västeuropa plågat av arbetslöshet och ekonomiska problem
            och med skrämmande prov på en växande rasism och växande motsättningar
            mellan extremistiska grupper.
          </note>
          <note>
            Det här är en bild som manar till eftertanke och som är ägnad
            att skapa en hel del förstämning. Men det finns samtidigt en väldigt
            viktig skillnad. Det är att i Europa i dag finns det också instrument
            för att ta tag i de stora gemensamma problemen --
          </note>
          <note>
            ekonomiska problem, ekologiska problem, sociala problem. Det
            viktigaste instrumentet för detta är faktiskt EG.
          </note>
          <note>
            Man kan ha olika uppfattningar om hur väl EG
          </note>
          <note>
            hittills har förmått att ta sig an de här problemen.
          </note>
          <note>
            Men det är ändå en väsentlig skillnad jämfört med den situation
            som Europa har varit i vid tidigare tillfällen: Nu finns det fasta,
            etablerade samarbetsformer. Om EG skall kunna spela den här rollen
            kräver det att viljan och engagemanget i sociala frågor och miljöfrågor
            ökar, och det krävs att EG tar ett allt vidare alleuropeiskt ansvar
            och även själv utvecklas i alleuropeisk riktning.
          </note>
          <note>
            Det är klart att EG kommer att spela den här avgörande rollen
            för hur Europas stora problem löses oavsett om Sverige är med
            eller inte. Men om
          </note>
          <note>
            Sverige vill vara med och ta ett ansvar för Europas utveckling
            och om Sverige vill ha ett inflytande över avgöranden som kommer
            att bestämma mycket av vår egen framtid måste vi naturligtvis
            vara medlemmar i EG.
          </note>
          <note>
            Men det är naturligtvis också så att ett svenskt medlemskap i
            den europeiska unionen måste baseras på att vi känner att det
            också ger oss ett utrymme för att ta vara på väsentliga nationella
            intressen. Det är viktigt att ett medlemskap innebär förbättringar
            och inte försämringar på viktiga politikområden. Det är därför
            de nu pågående förhandlingarna är så viktiga. De kommer att klargöra
            vilket utrymme vi har att fortsätta att föra en progressiv nationell
            politik när det gäller miljöfrågor, när det gäller regionalpolitik,
            när det gäller sociala frågor, osv.
          </note>
          <note>
            Ibland klagas det på att Sverige har för långa kravlistor, att
            vi har för mycket önskemål om olika speciella uppgörelser i samband
            med ett medlemskap. Jag tror att de som klagar på det är fel ute.
            Det är nämligen viktigt, inte bara för
          </note>
          <note>
            Sverige utan för hela EG att visa att det går att vara medlem
            i den europeiska unionen och samtidigt föra en politik på hemmaplan
            som innebär förbättringar på vissa områden.
          </note>
          <note>
            Det arbete som vi nu lägger ned på att klarlägga detta är viktigt
            för oss och för hela det europeiska samarbetet -- det är nämligen
            viktigt för det folkliga accepterandet av den europeiska unionen.
            Skall
          </note>
          <note>
            EG/EU kunna spela den centrala rollen för
          </note>
          <note>
            Europas framtid måste det också samtidigt ha ett ordentligt folkligt
            stöd. Vi i Sverige erbjuder ett sådant test genom den folkomröstning
            som skall avgöra om vi går med i den europeiska unionen eller
            inte. Ett ja innebär en förstärkning av hela
          </note>
          <note>
            Europatanken och en folklig acceptans av att EG är ett bra sätt
            att samarbeta på.
          </note>
          <note>
            Ett svenskt nej kommer däremot att skada hela
          </note>
          <note>
            Europasamarbetet. Därför är dessa förhandlingar viktiga både
            för vårt land och för
          </note>
          <note>
            Europasamarbetet i dess helhet.
          </note>
          <note>
            Hittills har vi mest ägnat oss åt frågor som är av betydelse
            för den inre marknadens sätt att fungera.
          </note>
          <note>
            Snart kommer vi att ta oss an de frågor som också har att göra
            med unionssamarbetet. Det är viktigt att Sverige bibehåller möjligheten
            att framöver ta ställning till om vi skall ha en gemensam valuta
            eller inte. Jag vill välkomna den debattartikel som finansministern
            och den blivande statssekreteraren skrev i det ämnet.
          </note>
          <note>
            Vi kommer också att diskutera det utrikes- och säkerhetspolitiska
            samarbetet. Det är viktigt att vi i Sverige är mycket tydliga
            i frågan om att vi skall bibehålla vår alliansfrihet som syftar
            till att vi skall kunna vara neutrala i händelse av krig i vårt
            närområde. Jag vill gärna få bekräftat från regeringens företrädare
            att det kommer att bli vår linje i de diskussionerna.
          </note>
          <note>
            Anf. 35 CHRISTER WINDÉN (nyd)
          </note>
          <note>
            replik:
          </note>
          <note>
            Herr talman! Pär Granstedt talar entusiastiskt om ett framtida
            Europa. Det tycker jag är bra. Jag delar den uppfattningen.
          </note>
          <note>
            Pär Granstedt är också ordförande i EG-
          </note>
          <note>
            konsekvensutredningens referensgrupp. Där talar man om alternativ
            till EG. Man talar om ett s.k.
          </note>
          <note>
            nollalternativ. Ett nollalternativ skulle innebära att man återgår
            till den situation som rådde innan EES-
          </note>
          <note>
            avtalet trädde i kraft. Skall jag tolka detta som att noll för
            Pär Granstedt och Centern innebär att man skall riva upp EES-avtalet
            i den mån man inte skulle få ett ja i folkomröstningen om ett
            medlemskap i den europeiska unionen?
          </note>
          <note type="speaker">
            Anf. 36 PÄR GRANSTEDT (c) replik:
          </note>
          <note>
            Herr talman! Såvitt jag förstår har vi tre framtidsalternativ
            när det gäller vår roll visavi det europeiska integrationsarbetet.
          </note>
          <note>
            Det första alternativet är fullt medlemskap. Det är helt klart
            att vår ambition i den förhandlingsprocess som nu pågår är att
            nå dit.
          </note>
          <note>
            Det andra alternativet är att vi avstår från medlemskap men har
            kvar en EES-lösning. Det innebär att vi får de flesta av de materiella
            fördelarna som ett EG-medlemskap kan ge. Men det innebär också
            ett mycket starkt ensidigt beroendeförhållande till EG utan att
            vi är med när besluten fattas.
          </note>
          <note>
            Det tredje alternativet är det som naturligtvis ger oss den största
            självständigheten. Det är att vi också lämnar EES-samarbetet.
            Men vi kan räkna med att det innebär stora ekonomiska påfrestningar
            och att vi på många områden isolerar oss från ett Europasamarbete.
          </note>
          <note>
            Detta är de tre alternativ som finns. Jag tycker att det är viktigt
            att i utredningsarbetet ordentligt klarlägga vilka konsekvenser
            dessa tre alternativ för med sig. Det är också viktigt att man
            från nejsidan så småningom klargör vilket alternativ som man egentligen
            står för. Såvitt jag förstår har organisationen Nej till EG slagit
            fast att man inte bara är motståndare till EG-medlemskap utan
            också till EES. Mycket av argumentationen mot
          </note>
          <note>
            EG är egentligen en argumentation mot den inre marknaden, alltså
            även mot EES-avtalet. Det har sagts tidigare i debatten.
          </note>
          <note>
            Vi måste alltså räkna med att ett politiskt alternativ är att
            vi ställer oss helt utanför. Det är ett mycket olyckligt alternativ.
            Men det är ett politiskt alternativ, och det måste klarläggas
            vilka konsekvenser det får.
          </note>
          <note>
            Anf. 37 CHRISTER WINDÉN (nyd)
          </note>
          <note>
            replik:
          </note>
          <note>
            Herr talman! Pär Granstedt pratar länge och mycket, men han svarar
            inte på min fråga.
          </note>
          <note>
            Jag säger att ett nollalternativ är ett alternativ som inte innebär
            någon förändring. Säger man upp
          </note>
          <note>
            EES-avtalet eller går med i EG är det en förändring.
          </note>
          <note>
            Min fråga var ganska enkel och direkt. Jag ställer den igen:
            Är det Pär Granstedts och Centerns uppfattning att vi skall säga
            upp EES-avtalet om det blir ett nej i folkomröstningen om EG?
          </note>
          <note type="speaker">
            Anf. 38 PÄR GRANSTEDT (c) replik:
          </note>
          <note>
            Herr talman! Vår strävan är att vi skall få ett sådant förhandlingsresultat
            att Sverige kan gå med i EG
          </note>
          <note>
            som fullvärdig medlem.
          </note>
          <note>
            Centern har inte tagit ställning till vad som skall göras om
            det blir nej i folkomröstningen, om EES-
          </note>
          <note>
            avtalet då skall bibehållas eller om det skall sägas upp. Det
            blir en debatt som vi får föra då.
          </note>
          <note>
            Jag har pekat på de problem som bägge dessa alternativ för med
            sig. Om vi har kvar EES-
          </note>
          <note>
            lösningen blir det ett ensidigt beroendeförhållande.
          </note>
          <note>
            Om vi också säger upp EES-avtalet innebär det ekonomiska problem
            och isolering.
          </note>
          <note type="speaker">
            Anf. 39 BENGT HURTIG (v) replik:
          </note>
          <note>
            Herr talman! Pär Granstedt talade om vikten av ett medlemskap.
          </note>
          <note>
            När vi lyssnar på våra vänner i EG hör vi att modlösheten och
            problemen är mycket större där än här hemma. De anser själva att
            de har misslyckats när det gäller arbetslösheten,
          </note>
          <note>
            Jugoslavien och växelkursmekanismen som skulle leda till EMU-projektet.
          </note>
          <note>
            I New Statesman skriver två brittiska ekonomer att den europeiska
            växelkursmekanismen i själva verket var en massarbetslöshetsmekanism,
            eftersom den lade allt tryck på de svagaste ekonomierna i Europa.
          </note>
          <note>
            EG har också hela GATT-problematiken framför sig. Men hoppet
            står till att man igen skall kunna väcka entusiasmen, genom att
            man får in de fyra länderna som medlemmar. Det är den realistiska
            beskrivning som man ger.
          </note>
          <note>
            I Le Monde diplomatique skrev man i en ledare i septembernumret:
            ''Dessa uteslutande monetaristiska kriterier som -- -- -- ska
            göra det möjligt att överlåta makten över den gemensamma valutan
            till en centralbank oberoende av varje politisk myndighet och
            demokratisk påverkan. Det är en mycket tydlig försmak av medborgarnas
            framtida belägenhet, utlämnade till bankdirektörer som inte är
            redovisningsskyldiga inför någon.''
          </note>
          <note>
            Le Monde diplomatique är ju inte vilket organ som helst.
          </note>
          <note>
            I Sverige säger vi att vi måste gå med i EG för att få vara med
            och bestämma. På vilket sätt får vi som kollektiv -- ordet vi
            måste ju avse ett kollektiv, t.ex.
          </note>
          <note>
            riksdagen, regeringen eller landet -- makt i kommissionen, centralbanksstyrelsen
            och domstolen?
          </note>
          <note>
            I dessa sammanhang talas det oupphörligen om detta vi som får
            makt. Men människor som läser
          </note>
          <note>
            Maastrichtavtalet finner att så inte är fallet. Det är de högt
            uppsatta byråkraterna och tjänstemännen som fattar beslut och
            har ansvar för beredningar.
          </note>
          <note>
            Man borde förresten dela ut Maastrichtavtalet till svenska folket
            i stället för att försöka sila materialet och tala om vad det
            handlar om.
          </note>
          <note type="speaker">
            Anf. 40 PÄR GRANSTEDT (c) replik:
          </note>
          <note>
            Herr talman! Det är naturligtvis riktigt att EG i viss mening
            befinner sig i en kris. Man ser att man har stora svårigheter
            och är inte alltid på det klara med hur de skall angripas.
          </note>
          <note>
            Det är viktigt att man samtidigt som man ser de här problemen
            försöker tänka sig Europa utan EG. Om man helt enkelt lyfter bort
            den organisationen och
          </note>
          <note>
            Europas stater i stället för sin politik i öppen rivalitet mot
            varandra blir det inte mycket kvar av skillnaden mellan dagens
            situation och den vi hade i mellankrigstiden.
          </note>
          <note>
            Trots EG:s svagheter och brister är det ändå EG
          </note>
          <note>
            som inger hopp om att det skall gå att lösa de problem som Europa
            i dag har, genom samarbete och samverkan -- inte genom konflikter
            och strider mellan länder och folk.
          </note>
          <note>
            Vi kan naturligtvis välja att stå utanför detta om vi anser att
            priset är för högt. Men ett Europa utan det samarbete som EG kan
            erbjuda vore ett Europa som hotades av mycket stora faror.
          </note>
          <note>
            När det gäller inflytande är det naturligtvis så att
          </note>
          <note>
            EG precis som Sverige dels har folkvalda, politiska organ, dels
            har administrativa organ. Precis som i
          </note>
          <note>
            Sverige är det direkta folkliga inflytandet starkast i de politiska
            organen. I EG handlar det om EG-
          </note>
          <note>
            parlamentet och ministerrådet. Däremot är inflytandet inte lika
            direkt i de administrativa organen. Det gäller också Sverige.
            Vi har inte ett folkligt val av generaldirektörer i de centrala
            ämbetsverken, men vi har en folklig kontroll över hur de fungerar
            genom de politiska organen. Det har man också i EG där ministerrådet
            och
          </note>
          <note>
            Europaparlamentet utövar kontroll över hur de administrativa
            organen fungerar. Det finns ingen principiell skillnad.
          </note>
          <note>
            Bengt Hurtig kan ha starka invändningar mot hur politiken förs
            i EG. Men jag tror att Bengt Hurtig också har starka invändningar
            mot hur politiken förs i Sverige. Anser Bengt Hurtig också att
            vi bör gå ur Sverige? Ur hans synpunkt är säkert inte heller den
            svenska politiken idealisk i alla avseenden.
          </note>
          <note type="speaker">
            Anf. 41 BENGT HURTIG (v) replik:
          </note>
          <note>
            Herr talman! Nej, det anser jag inte. Här har folk trots allt
            att ta hänsyn till helheten i politiken i allmänna val. Vi har
            inte lyft över den mängd beslut som fattas i Sveriges riksdag
            till våra myndigheter.
          </note>
          <note>
            Vi kan ta regionalpolitiken som exempel. Den yttersta övervakaren
            och slutinstansen i regionalpolitiska frågor som rör statsstöd
            kommer att vara EG-domstolen. Jurister kommer alltså ytterst att
            avgöra vilken typ av regionalpolitik man kan föra i Sverige. I
            dag är det Sveriges riksdag.
          </note>
          <note>
            På det här sättet kan man gå igenom fråga efter fråga. Det samlade
            intrycket är att vi lyfter över en rad problem ifrån politikens
            fält till juridikens. Jasidan skulle nog tjäna på att tala om
            att det förhåller sig på det sättet.
          </note>
          <note>
            Det går naturligtivs inte att tänka bort EG. Sådana intellektuella
            övningar är tämligen meningslösa.
          </note>
          <note>
            Däremot kan vi ju fundera på hur ett samarbete i
          </note>
          <note>
            Europa skall kunna utvecklas samtidigt som demokratin faktiskt
            stärks och parlamenten i
          </note>
          <note>
            Europa får ett avgörande inflytande över utvecklingen.
          </note>
          <note type="speaker">
            Anf. 42 PÄR GRANSTEDT (c) replik:
          </note>
          <note>
            Herr talman! Även i Sverige, Bengt Hurtig, måste faktiskt de
            politiska besluten fattas inom ramen för de lagar som gäller.
            Det kan förekomma även i
          </note>
          <note>
            Sverige att politiska beslut ogiltigförklaras genom en lagprövning
            eller att politiska beslut inte tillämpas på det sätt som vi kanske
            trodde när vi fattade dem därför att det finns lagar som måste
            följas.
          </note>
          <note>
            Om man tycker att domstolarnas och de administrativa organens
            sätt att tolka lagarna är felaktiga, kan vi inte överpröva detta
            från politiska instanser. Vi måste i stället ändra lagarna. Det
            fungerar precis på samma sätt i EG. Om man från politiskt håll
            anser att EG-domstolen tolkar EG:s lagstiftning på ett sätt som
            man inte gillar, får man ändra lagarna genom politiska beslut.
            Det är också möjligt i EG. Det finns ingen stor principiell skillnad
            mellan EG:s och nationen Sveriges sätt att fungera. Lagar råder
            i bägge fallen.
          </note>
          <note>
            Skillnaden är naturligtvis att EG utgör ett internationellt samarbete,
            vilket innebär att det inte bara är Sverige som bestämmer. I den
            samhällsanalys som Vänsterpartiet gjorde i det förflutna fanns
            en insikt om att Sverige inte bestämmer ensamt, inte ens på de
            områden där vi kanske har en formell beslutanderätt. Sverige är
            de facto en del i ett internationellt samspel, där vi under alla
            omständigheter tvingas ta hänsyn till den internationella utvecklingen.
          </note>
          <note>
            Skillnaden är att om vi står utanför blir våra möjligheter att
            påverka den internationella utvecklingen mycket, mycket mindre
            än om vi är med. Det kan mycket väl visa sig att svenska folkets
            inflytande över sitt eget öde blir större om vi finns med och
            påverkar den här internationella utvecklingen än om vi står utanför
            och för en ständig anpassningspolitik.
          </note>
          <note>
            Anf. 43 Statsrådet ULF DINKELSPIEL
          </note>
          <note>
            (m):
          </note>
          <note>
            Herr talman! Pär Granstedt sökte en bekräftelse från regeringens
            sida på att den militära alliansfriheten som syftar till att Sverige
            skall kunna hålla sig neutralt i händelse av krig i vårt närområde
            utgör en grundval för våra förhandlingar med EG.
          </note>
          <note>
            Mitt svar är: ja.
          </note>
          <note>
            I mitt öppningsanförande inför EG:s ministerråd den 1 februari
            slog jag fast att den svenska militära alliansfriheten alltjämt
            består, och sedan utvecklades vår syn på detta. Det öppningsanförandet
            utgör självfallet fortfarande utgångspunkten för våra förhandlingar
            med EG.
          </note>
          <note type="speaker">
            Anf. 44 PÄR GRANSTEDT (c) replik:
          </note>
          <note>
            Herr talman! Jag uppskattar den markering som statsrådet Dinkelspiel
            gjorde här. Ibland förekommer nämligen ovanan i debatten att man
            säger att den svenska neutralitetspolitiken inte längre är aktuell
            men att alliansfriheten består.
          </note>
          <note>
            Sedan slutar man där utan att också påpeka att syftet med alliansfriheten
            faktiskt är att vi skall kunna vara neutrala i händelse av ett
            krig i vårt närområde. Det här kan ibland leda till missförstånd
            där man tror att vi har genomfört säkerhetspolitiska förändringar
            som är mycket större än vad de är.
          </note>
          <note>
            När vi förr i tiden talade om neutralitetspolitik betydde det
            aldrig att vi var neutrala i fredstid. Det betydde hela tiden:
            alliansfrihet i fred syftande till neutralitet i krig. När vi
            i dag talar om alliansfrihet är det i grunden samma sak; en alliansfrihet
            i fred för att vi skall kunna vara neutrala i händelse av krig.
          </note>
          <note>
            Jag tror att det är angeläget inte minst i de kontakter som vi
            har med våra -- förhoppningsvis --
          </note>
          <note>
            blivande samarbetspartner i den europeiska unionen att inte skapa
            osäkerhet om detta. Det skall vara helt entydigt att fundamentet
            i den svenska säkerhetspolitiken -- alliansfrihet i fred med inriktning
            på att vi skall kunna vara neutrala i krig -- består och inte
            har förändrats.
          </note>
          <note>
            Anf. 45 Statsrådet ULF DINKELSPIEL
          </note>
          <note>
            (m):
          </note>
          <note>
            Herr talman! Jag delar nog Pär Granstedts synpunkt att det är
            viktigt att det inte råder någon oklarhet om den svenska uppfattningen.
            Därför har vi så tydligt redovisat den i vårt grundläggande dokument
            i förhandlingarna, nämligen det anförande jag höll den 1 februari.
          </note>
          <note>
            Den militära alliansfriheten består alltjämt. Det gör den i den
            värld som håller på att utvecklas. Det är självklart att de säkerhetspolitiska
            förutsättningarna förändras, men så som läget är i dag är utgångspunkten
            den som angavs i anförandet den 1 februari -- och ingen annan.
          </note>
          <note type="speaker">
            Anf. 46 HOLGER GUSTAFSSON (kds):
          </note>
          <note>
            Herr talman! Den europeiska politiken måste effektiviseras och
            koncentreras kring frågor om ekonomisk utveckling och en säkerhetspolitik
            som tryggar fred och samexistens.
          </note>
          <note>
            Det är med kritiska ögon vi följer den passivitet som råder,
            inom några av EG:s medlemsländer, beträffande ratificeringen av
            EES-avtalet. Politisk taktik och långbänkar möter Sverige på tröskeln
            till den Europagemenskap som vi önskar engagera oss i.
          </note>
          <note>
            Det hittills största steget mot ett närmare samarbete mellan
            EG- och EFTA-länderna, EES-
          </note>
          <note>
            avtalet, borde ha ratificerats för sex månader sedan av alla
            EG:s medlemsländer. Detta kan inte uppfattas som vare sig välkomnande
            eller effektivt handlat. Utan starka motiv har man dragit godkännandet
            i långbänk.
          </note>
          <note>
            De nu pågående medlemskapsförhandlingarna kommer att bli ett
            mått på den flexibilitet och progressivitet som medlemsländerna
            och kommissionen förmår frambringa och tillämpa, både på de politiska
            och på de marknadsmässiga områdena.
          </note>
          <note>
            Kommer subsidiaritetsprincipen att lyftas fram som en politisk
            ambition och bli den ledstjärna som har uttalats av ledamöter
            i ministerrådet? Rimligen bör denna princip ge ökade förutsättningar
            för de nya medlemmarna till lokala politiska och marknadsmässiga
            ambitioner, utan att hamna i månadslånga förhandlingar med kommissionen
            kring harmonisering av teknikaliteter.
          </note>
          <note>
            Låt mig ge några exempel på problem inom olika förhandlingsområden
            som borde kunna lösas med en flexibilitet och subsidiaritet som
            mål.
          </note>
          <note>
            Sverige kräver produktionsstöd till det arktiska jordbruksområdet
            i Norrland. Samtidigt blir det svenska jordbruket väl rationaliserat
            när Sverige blir medlem i EG. I stället för ett nykonstruerat
            arktiskt stöd till Sverige borde Sverige kunna få en permanent
            ''rabatt'' på avgiften till EG:s budget och tillåtelse att fritt
            disponera dessa pengar för jordbruket i lågproducerande områden
            i Sverige.
          </note>
          <note>
            Detta skulle effektivt bidra till färre regleringar och byråkrati
            för både EG och Sverige.
          </note>
          <note>
            Vidare bör EG:s medlemsländer bibringas den insikten att om Sverige
            skall kunna bli medlem i gemenskapen måste problemet med de svenska
            alkoholmonopolen lösas på ett för den svenska opinionen positivt
            sätt. Det är ett faktum att över
          </note>
          <note>
            15 % av svenska folket arbetar aktivt i organisationer som av
            hälsomässiga skäl slår vakt om vår alkoholpolitik och därmed alkoholmonopolen.
            Detta går inte att förhandla bort om vi skall nå ett ja i folkomröstningen.
          </note>
          <note>
            Herr talman! Den snabba tekniska och ekonomiska utvecklingen
            i världen ger inte utrymme för
          </note>
          <note>
            Europas länder att föra en inre kamp om detaljlagstiftning, institutionell
            byråkrati och ekonomiska beräkningsmodeller för att nå millimeterrättvisa
            i alla avseenden. Situationen kräver att de aktiva och självständiga
            nationalstaterna får en effektiv organisation för samverkan mellan
            länderna -- EG/EU -- där utvecklingsfrågor och avreglering kan
            ges ett stort utrymme på dagordningen.
          </note>
          <note>
            Om den europeiska gemenskapen skall kunna utvecklas till en zon
            av ekonomisk tillväxt och utveckling i global konkurrens med USA,
            Japan och ASEAN-länderna, måste organisationen effektiviseras
            och inriktas på övergripande strukturella mål för forskning och
            utveckling, ökad sysselsättning och social välfärdsutveckling.
          </note>
          <note>
            Hela Europa är nu inne i en djup och allvarlig lågkonjunktur.
            Trots att den inre marknaden sakta har börjat verka kan man inte
            se någon påtaglig ekonomisk återhämtning. Uppenbarligen har den
            tekniska utvecklingen halkat efter och försämrat produktionsvillkoren
            och därmed konkurrenskraften för Europa.
          </note>
          <note>
            Vårt välstånd har hittills byggt på frihandel och en nationell
            ekonomisk politik. Till detta måste nu också komma gemensamma
            ansträngningar på det ekonomisk-politiska området över nationsgränserna.
            Den mycket starka internationaliseringstrenden kräver ett samarbete
            mellan länderna i väl etablerade förhållanden.
          </note>
          <note>
            I framtiden kommer vi att möta en rad globala problem som kräver
            samverkan för ett resolut handlande. Låt mig nämna några av dessa
            områden:
          </note>
          <note>
            -- Arbetslösheten inom Europa.
          </note>
          <note>
            -- Migrationsproblemen i samband med befolkningsexplosionen i
            u-länderna.
          </note>
          <note>
            -- Den ekonomiska klyftan mellan rika och fattiga länder som
            leder till flyktingströmmar både sydnord och öst-väst i förhållande
            till Västeuropa.
          </note>
          <note>
            -- De globala miljöproblemen som leder till ökad ohälsa.
          </note>
          <note>
            Vi är många européer som ser problemen, och förväntningarna på
            bra lösningar är mycket stora.
          </note>
          <note>
            Till detta engagemang och arbete är vi svenskar inbjudna att
            delta med största kraft.
          </note>
          <note>
            Det är med beklagan jag konstaterar att medlemsländerna för närvarande
            är mer intresserade av vad vi har med oss till detta samarbete
            än vad vi kan uträtta i ett sådant samarbete.
          </note>
          <note>
            Herr talman! Svenska folket kommer inte att acceptera en stor
            klump med förhandlingskompromisser i elfte timmen. Vi behöver
            förhandlingsframgångar nu -- för att känna värmen söderifrån till
            Norden denna höst.
          </note>
          <note type="speaker">
            Anf. 47 BENGT HURTIG (v) replik:
          </note>
          <note>
            Herr talman! Holger Gustafsson pratade vackert om EG:s mission
            för de fattiga folken och mot krigen. Det är bra. Men det finns
            andra uppfattningar i världen om EG:s attityd. EG
          </note>
          <note>
            beskylls för stormaktsfasoner på sina håll.
          </note>
          <note>
            När EG skickade nödhjälp till Röda korset att användas i Jugoslavien
            fanns inte EG:s symbol med de 12 stjärnorna med på paketen. Röda
            korset uppgav i en dansk tidning i våras att EG krävde att för
            att denna hjälp skulle få distribueras i
          </note>
          <note>
            Jugoslavien EG:s symbol måste finnas med på paketen. Kravet från
            EG var inte förhandlingsbart.
          </note>
          <note>
            Detta väckte en viss bestörtning inom Röda korset.
          </note>
          <note>
            Man tyckte att det fanns en viss unionschauvinism i hjälpen till
            de fattiga och förtryckta.
          </note>
          <note>
            Har Holger Gustafsson någon synpunkt på det kravet från EG till
            Röda korset?
          </note>
          <note>
            Anf. 48 HOLGER GUSTAFSSON (kds)
          </note>
          <note>
            replik:
          </note>
          <note>
            Herr talman! Jag kan bara tolka det så att Bengt
          </note>
          <note>
            Hurtig har samma bekymmer som jag. Jag tycker att EG:s och medlemsländernas
            agerande i olika situationer bör effektiviseras och förbättras.
            Det gäller säkert i fråga om nödhjälp.
          </note>
          <note>
            Jag kan förstå att det uppstår kontroverser i en situation där
            gemenskapen behöver känna en viss identitet i hjälpverksamheten.
            Jag är inte beredd att säga att den nämnda handlingen var den
            bästa tänkbara. EG och den blivande unionen behöver utvecklas.
            Jag menar att det i dag går åt alldeles för mycket kraft åt det
            inre arbetet där man strider om små saker, när det egentligen
            finns världsproblem att engagera sig i. Detta lyser också igenom
            i de pågående medlemskapsförhandlingarna. Jag tycker att detaljfrågorna
            har fått alltför stort utrymme.
          </note>
          <note type="speaker">
            Anf. 49 BERIT LÖFSTEDT (s):
          </note>
          <note>
            Herr talman! EG-debatten här i riksdagen är för det mesta rätt
            lugn och sansad. Dagens överläggningar är inget undantag från
            den linjen.
          </note>
          <note>
            Regeringens vilja att nå samförstånd med oppositionen -- åtminstone
            med oss socialdemokrater, de andra partierna får tala för sig
            själva -- tycks också större på detta område än på andra områden.
            Hittills har vi lyckats komma överens om de förhandlingspositioner
            som har presenterats för EG. Arbetet i EG-delegationen fungerar
            bra dels inom riksdagen, dels mellan regeringen och EG-delegationen.
          </note>
          <note>
            Men folkets oro och osäkerhet i EG-frågan är stor.
          </note>
          <note>
            Många är negativa, och många är osäkra. Då måste man ställa sig
            frågan vad det kan bero på.
          </note>
          <note>
            Självfallet har osäkerheten en rad förklaringar.
          </note>
          <note>
            Men en anledning för många är säkert att regeringen använder
            sig av dubbla budskap.
          </note>
          <note>
            Om man t.ex. frågar statsrådet Dinkelspiel vad han anser om svensk
            arbetsrätt och kollektivavtalsrätt, om han ställer upp på det
            sociala protokollet i
          </note>
          <note>
            Maastrichtfördraget, om han tänker slåss i förhandlingarna för
            den nordiska modellen på arbetsmarknaden, då får man alldeles
            säkert ett obetingat ja till svar. Den svenska modellen är bra.
          </note>
          <note>
            Den skall vi kämpa för. Så står det ju i princip också i statsrådet
            Dinkelspiels inledningsanförande från
          </note>
          <note>
            Köpenhamn den 1 februari i år.
          </note>
          <note>
            Det dubbla budskapet uppstår när regeringen på hemmaplan river
            i olika arbetsrättsliga regler. Det är faktiskt inte mer än rimligt
            och logiskt att människor undrar hur helhjärtat regeringen egentligen
            engagerar sig i den sociala dimensionen i förhandlingarna med
            EG, när den samtidigt är i färd med att avrusta den sociala dimension
            på hemmaplan.
          </note>
          <note>
            För övrigt är det inte bara svenska folket som nås av dubbla
            budskap på detta område. Det gör förstås också motparten i EG-länderna.
            Egentligen tvivlar jag inte alls på att statsrådet Dinkelspiel
            gör sitt allra bästa för att klara hem kollektivavtalsfrågorna
            när han träffar kommissionärer och ministerkolleger. Men de måste
            ju gå hem och undra om den svenska regeringen egentligen menar
            vad den säger och fäster så stor vikt vid dessa frågor, när den
            strävar i motsatt riktning där hemma i Sverige och försöker försvaga
            de anställdas och fackens inflytande.
          </note>
          <note>
            Herr talman! Den svenska ekonomin har sedan länge i hög grad
            varit sammanflätad med andra länders. Vi är utomordentligt beroende
            av en stor utrikeshandel. En omfattande export och import har
            utgjort och utgör en stor del av grundvalen för vår välfärd. De
            allra flesta människor tror jag hyllar frihandelns och de öppna
            gränsernas princip i en rad avseenden.
          </note>
          <note>
            Vi har i Sverige en lång tradition av frihandel och stort handelsutbyte.
            Ändå har internationaliseringen av näringsliv och ekonomi fått
            helt andra dimensioner under de senaste 20--25
          </note>
          <note>
            åren. Svenska företags investeringar i utlandet ökar. På motsvarande
            sätt etablerar utländska företag dotterbolag och filialer i vårt
            land.
          </note>
          <note>
            Kapitalet rör sig fritt och ofta utan kontroll över gränserna.
            Valutor och aktietillgångar kan vid vilken tidpunkt som helst
            på dygnet flyttas över gränserna.
          </note>
          <note>
            Många av de stora och viktiga besluten som angår människor i
            vårt land fattas utanför landets gränser.
          </note>
          <note>
            Från de anställdas håll, från fackens håll, finns oftast inget
            som helst inflytande på dessa frågor.
          </note>
          <note>
            Samtidigt som kapitalet tillåts röra sig fritt över gränserna
            tvingas de fackliga organisationerna göra halt vid nationsgränserna.
            Stora multinationella företag befinner sig helt utanför nationalstatens
            kontroll.
          </note>
          <note>
            Obalansen mellan kapital och människor går inte att åtgärda genom
            valutaregleringar och liknande.
          </note>
          <note>
            Den tiden är förbi. I stället måste arbetstagarna få möjligheter
            att utöva sitt inflytande på samma internationella arena.
          </note>
          <note>
            Jag vill säga att internationaliseringen i sig varken är något
            oönskat eller ont. Inte heller är den i någon särskild omfattning
            beroende av att EG finns.
          </note>
          <note>
            Näringslivets och arbetsmarknadens internationalisering kan vara
            både spännande och utmanande. Det beror alldeles på under vilka
            villkor den utvecklas. Vi socialdemokrater menar att den bör utvecklas
            i balans mellan arbetsgivare och anställda, mellan fack och företagsledningar.
          </note>
          <note>
            En tid på världen bildades nationella, fackliga organisationer
            för att komma till rätta med den sociala dumpningen inom vårt
            land. Nu är det dags att skapa regler som gör att arbetstagare
            inte utsätts för social dumpning på den internationella arenan.
          </note>
          <note>
            Svensk och nordisk arbetsrätt har kommit att bli en garant för
            stabilitet och balans på arbetsmarknaden. Om Sverige blir medlem
            i EG
          </note>
          <note>
            måste vi se till att kollektivavtalet får fortsätta att vara
            det främsta verktyget för att reglera förhållandena på arbetsmarknaden.
            Regeringen får inte sväva på målet när det gäller att hävda att
            direktiv på arbetsmarknadens och arbetsrättens område skall få
            omsättas i nationella regler med hjälp av kollektivavtal. Regeringen
            får med andra ord inte sväva på målet i frågan om att införliva
          </note>
          <note>
            Maastrichtfördragets sociala protokoll i förhandlingar och överenskommelser.
          </note>
          <note>
            Svenska kollektivavtal måste gälla för allt arbete som utförs
            i Sverige. Det är detta lex Britannia står för. Det är genom lex
            Britannia som social dumpning kan förhindras. Fackföreningsrörelsen
            är byggd på solidaritetens grund. Det är därför facken också vid
            svenskt EG-medlemskap måste få rätt till internationella sympatiåtgärder.
          </note>
          <note>
            Att ge sig på arbetsrätten är inte någon EG-
          </note>
          <note>
            anpassning. Jag skulle vilja uppmana
          </note>
          <note>
            Europaministern att gå hem och förklara för sina kolleger i regeringen
            att det är kontraproduktivt här hemma i Sverige att ge sig på
            svensk arbetsrätt.
          </note>
          <note>
            Vi är många socialdemokrater som anser att ett
          </note>
          <note>
            EG-medlemskap skulle vara bra för Sverige. Vi är engagerade för
            det. Vi anser att den sociala dimensionen måste utvecklas just
            av det skälet.
          </note>
          <note type="speaker">
            Anf. 50 BENGT HURTIG (v) replik:
          </note>
          <note>
            Herr talman! Vad jag förstår har socialdemokraterna i Riksbanksutredningen
            reserverat sig mot förslaget att den svenska riksbanken skall
            göras självständig och att antiinflationslinjen för denna riksbank
            skall göras oåterkallelig. Jag förstår inte hur ni får det att
            gå ihop med Maastrichtfördraget. Enligt det skulle det vara en
            skyldighet för Sverige att vidta dessa åtgärder under anpassningen
            till den tredje slutfasen, då Europa skall ha en enda valuta.
          </note>
          <note>
            Jag har en annan fråga med anledning av ett protokollsutdrag
            från den socialdemokratiska partikongressen. Där föreslog Anders
            Ygeman att
          </note>
          <note>
            Sverige skall förbehålla sig rätten att föra en självständig
            utrikespolitik i EG. Partistyrelsens föredragande Mats Hellström
            yrkade bifall till detta, och kongressen biföll partistyrelsens
            utlåtande. Hur tänker ni driva den frågan i förhandlingarna med
            EG?
          </note>
          <note>
            Min tredje fråga gäller s.k. atypiska jobb, som i växande omfattning
            förekommer i Europa. Jag håller med om mycket av det Berit Löfstedt
            sade om arbetsrätten. Dessa människor arbetar ofta utan rätt till
            sjukersättning, pensioner, vidareutbildning, föräldraförsäkring
            och skydd mot uppsägning. Ofta jobbar de deltid. Man har infört
            en omfattande flexibilitet i t.ex. Belgien. Man kan ha folk anställda
            på förmidagen. Sedan kan de komma tillbaka på eftermiddagen. Arbetsgivaren
            slipper t.o.m. ifrån ansvar för lagstadgade raster.
          </note>
          <note>
            När företagare kommer till Sverige och vill utnyttja detta, säger
            man att svenska kollektivavtal skall gälla. Men för sådana jobb
            har vi inga kollektivavtal. Måste vi inte skapa någon sorts kollektivavtal
            i Sverige för pigor, hembiträden och vad det kan vara frågan om?
          </note>
          <note type="speaker">
            Anf. 51 BERIT LÖFSTEDT (s) replik:
          </note>
          <note>
            Herr talman! Jag vet inte vad Bengt Hurtig sysslar med. Han slår
            runt alldeles. Möjligen blev Bengt
          </note>
          <note>
            Hurtig sur för att jag talade om frågor som han rimligen borde
            ställa upp på.
          </note>
          <note>
            Arbetsrätten utvecklas i EG-länderna. Det sociala protokollet
            till Maastrichtfördraget utgör en grundval för att arbeta vidare
            på olika skyddsområden med olika inslag, både när det gäller att
            befrämja sysselsättning och att jobb skall utföras under vettiga
            förhållanden.
          </note>
          <note>
            Jag vet inte varför jag skulle hålla någon kärleksförklaring
            till atypiska jobb här.
          </note>
          <note>
            Kollektivavtal är ett utomordentligt sätt att reglera arbetsmarknaden.
            Jag vet inte av att jag har försvurit mig till piginstrumentet.
            Det är för övrigt en nationell, svensk uppfinning sedan i somras,
            detta med pigor. Jag begriper inte varför jag skulle ge mig in
            i den debatten.
          </note>
          <note>
            Det är en svensk fråga i vilket tempo utvecklingen går och när
            man blir färdig att komma med i en ekonomisk och monetär union.
          </note>
          <note>
            Bengt Hurtig talar om självständig utrikespolitik.
          </note>
          <note>
            Vi har alltid från svensk sida varit ganska självständiga i FN.
            Jag föreställer mig att vi kan vara initiativrika och självständiga
            i EG. Det är vad ett utvecklat europeiskt samarbete behöver, självständiga,
            initiativrika nationer.
          </note>
          <note type="speaker">
            Anf. 52 BENGT HURTIG (v) replik:
          </note>
          <note>
            Herr talman! Jag fick inte riktigt klart för mig vilka kollektivavtal
            som gäller för de atypiska jobben, när dessa människor, inom ramen
            för kapitalets rörelsefrihet, eventuellt kommer hit.
          </note>
          <note>
            När det gäller detta med självständig utrikespolitik vill jag
            säga följande. Inför Riokonferensen begärde Danmark att få driva
            frågan om radioaktiva produkters rörlighet över gränser. Det fick
            man inte. Danmark fick begära att något annat av de nordiska länderna
            skulle ta upp det. Det finns en rad exempel på att man, när man
            har överlåtit utrikespolitiska frågor till unionen, måste följa
            unionen. Lojaliteten också i utrikespolitiska frågor är central
            i Maastrichtavtalet.
          </note>
          <note type="speaker">
            Anf. 53 BERIT LÖFSTEDT (s) replik:
          </note>
          <note>
            Herr talman! Jag återkommer till den senaste av
          </note>
          <note>
            Bengt Hurtigs frågor. Från svensk sida har vi varit utomordentligt
            framgångsrika i FN-samarbetet därför att vi har varit pådrivande,
            initiativrika och konstruktiva. Jag har svårt att förstå varför
            vi inte skulle kunna spela samma roll i ett samarbete inom
          </note>
          <note>
            EG eller EU. Varför skulle vi inte i denna mindre krets orka
            med att vara konstruktiva när det gäller gemensam säkerhet eller
            andra områden i politiken? Jag har stor tilltro till svenska möjligheter
            att vara konstruktiv i detta sammanhang.
          </note>
          <note>
            När det sedan gäller kollektivavtal för atypiska jobb vill jag
            säga att atypiska jobb är ett stort problem, som man i många EG-länder
            bekymrar sig över och funderar över lösningar på. Man undersöker
            hur man kan utbilda kvinnor så att de får bättre möjligheter att
            vara kvar på arbetsmarknaden. Man jobbar med stimulanser som skall
            göra att lågutbildade får en bättre situation på arbetsmarknaden,
            man har bekymmer om långtidsarbetslösa osv.
          </note>
          <note>
            I Sverige har vi inte varit vana vid atypiska jobb som t.ex.
            hembiträden, men Bengt Hurtig är välkommen att organisera dem
            och skaffa kollektivavtal för dem.
          </note>
          <note>
            Andre vice talmannen anmälde att Bengt Hurtig anhållit att till
            protokollet få antecknat att han inte ägde rätt till ytterligare
            replik.
          </note>
          <note>
            Anf. 54 HOLGER GUSTAFSSON (kds)
          </note>
          <note>
            replik:
          </note>
          <note>
            Herr talman! Berit Löfstedt säger att regeringens
          </note>
          <note>
            Europapolitik inte är trovärdig därför att man på hemmaplan samtidigt
            försämrar de ekonomiska trygghetssystemen. När Sveriges ekonomi
            började bli bekymmersam i slutet av 80-talet konstaterade den
            socialdemokratiska regeringen att det nog var klokt att söka medlemskap
            i EG. Jag tycker att det var en klok bedömning och ett bra sätt
            att möta de problem som dök upp i ekonomin och dem som man kunde
            förutse.
          </note>
          <note>
            Också våra ekonomiska trygghetssystem har varit hotade och börjat
            blöda. Regeringen har tagit sig an uppgiften att försöka säkra
            de systemen för oss och för kommande generationer. Att detta skulle
            vara något annat än ett klokt beteende, som rimmar väl med den
            socialdemokratiska regeringens förfarande att ansöka om medlemskap
            i EG, kan jag inte förstå. En klok politik för att på hemmaplan
            säkra olika ekonomiska system kan mycket väl sammanfalla med en
            god EG-politik.
          </note>
          <note type="speaker">
            Anf. 55 BERIT LÖFSTEDT (s) replik:
          </note>
          <note>
            Herr talman! Jag vill till Holger Gustafsson säga att jag talade
            om arbetsrätten. Jag nämnde inte lagen om anställningsskydd, som
            tillhör arbetsrättsområdet, men jag talade om skydd mot social
            dumpning. Det är fråga om minimiregler, som gör att man inte konkurrerar
            med undermåliga arbetsmiljöer och dåliga löner.
          </note>
          <note>
            Det handlade inte om de sociala trygghetssystemen. Dessa kan
            vi diskutera på annat sätt och i annat sammanhang. Vi har synpunkter
            på arbetsmarknadsförsäkringar och på socialförsäkringsområdet,
            men det var inte det som jag talade om, utan om svenska arbetstagares
            möjligheter att hävda sina grundläggande rättigheter och också
            om de anställdas möjligheter att i stora koncerner ha något inflytande
            över sin tillvaro, över sina anställningar och arbetsvillkor.
          </note>
          <note>
            Anf. 56 HOLGER GUSTAFSSON (kds)
          </note>
          <note>
            replik:
          </note>
          <note>
            Herr talman! Jag vill bara ställa en kort fråga tillbaka till
            Berit Löfstedt: I vilket avseende är detta område hotat i de pågående
            förhandlingarna med
          </note>
          <note>
            EG?
          </note>
          <note type="speaker">
            Anf. 57 BERIT LÖFSTEDT (s) replik:
          </note>
          <note>
            Herr talman! Det är möjligt att jag uttryckte mig oklart i mitt
            anförande, men jag skall försöka reda ut detta en gång till.
          </note>
          <note>
            Jag menade att man ger ett dubbelt budskap till svenska folket,
            som undrar om man sysslar med
          </note>
          <note>
            EG-anpassning när man ger sig på lagen om anställningsskydd och
            ifrågasätter lex Britannia.
          </note>
          <note>
            Jag hör också folk påstå att det är en EG-
          </note>
          <note>
            anpassning. Jag är fullt klar över att det inte är fråga om en
            EG-anpassning, men detta hotar själva tilltron till förhandlingen.
            Många människor får för sig att det här nog är något som vi har
            importerat från andra länder.
          </note>
          <note>
            Det är naturligtvis också en svårighet om man inte är aktiv och
            ordentligt tar till vara möjligheten att implementera direktiven
            vad gäller kollektivavtal.
          </note>
          <note>
            Då blir det en EG-fråga.
          </note>
          <note>
            Anf. 58 Statsrådet ULF DINKELSPIEL
          </note>
          <note>
            (m):
          </note>
          <note>
            Herr talman! Med anledning av det som Berit
          </note>
          <note>
            Löfstedt sade i sitt inlägg vill jag framhålla att det i vårt
            förhållande till EG inte kan råda minsta tvivel till att börja
            med om att Sverige fullt ut sluter upp bakom EG:s sociala stadga.
            Jag ser inga som helst problem i förhandlingarna på den punkten.
          </note>
          <note>
            När det så gäller kollektivavtalens ställning i
          </note>
          <note>
            Sverige delar jag Berit Löfstedts uppfattning om vikten av att
            vi skall få deras ställning bekräftad. Vi eftersträvar detta i
            förhandlingarna. Vi har inte ännu nått det resultatet, men det
            är ett svenskt förhandlingsmål.
          </note>
          <note>
            Att vi sedan på hemmaplan har olika åsikter i fråga om hur socialpolitiken
            eller arbetsrätten skall utformas är väl inte överraskande. Vi
            har mycket olika syn på hur vi bäst skall skapa riktiga jobb här
            i Sverige och hur vi bäst skall främja den ekonomiska utvecklingen.
            Men Berit Löfstedt vill väl inte att EG skall bli en tvångströja
            på oss, så att vi inte fritt skall få debattera detta och att
            vi inte skall ha frihet att själva utforma vår politik på dessa
            områden, givetvis med iakttagande av de minimiregler som EG har
            lagt fast.
          </note>
          <note>
            Till slut: Berit Löfstedt säger rakt ut att vårt agerande på
            hemmaplan -- och det måste gälla hela den politik och den diskussion
            som förs på hemmaplan i dessa frågor -- skulle försvaga vår förhandlingsposition
            utåt och att vi därigenom skulle få sämre möjligheter att få igenom
            våra förhandlingskrav. Låt verkligheten tala, Berit
          </note>
          <note>
            Löfstedt! Jag försäkrar att vi driver frågan om kollektivavtalens
            ställning med stor kraft. Låt oss se vad som händer den dag när
            förhandlingsresultatet ligger på vårt bord.
          </note>
          <note type="speaker">
            Anf. 59 BERIT LÖFSTEDT (s) replik:
          </note>
          <note>
            Herr talman! Jag vill för det första säga att statsrådet Dinkelspiel
            sade precis det som jag önskade mig och förväntade mig när det
            gällde att betyga nödvändigheten av att vi följer samma linje
            när det gäller att hävda kollektivavtalen. Jag sade också i mitt
            inledningsanförande att jag aldrig har tvivlat på att Ulf Dinkelspiel
            faktiskt tänker slåss för detta. Jag respekterar verkligen Ulf
          </note>
          <note>
            Dinkelspiels förhandlingsskicklighet och vilja att, enkelt uttryckt,
            få hyfs på denna problematik.
          </note>
          <note>
            Men det som jag ständigt konfronteras med på möten är följande
            fråga: Hur kan det förhållandet att regeringen är så angelägen
            om att driva igenom dessa frågor i det internationella sammanhanget
            rimma med att man i andra sammanhang är så tydlig när det gäller
            att försvaga arbetsrätten i dag?
          </note>
          <note>
            Jag talar nu inte om det som Ulf Dinkelspiel och hans departement
            säger, men om andra departement.
          </note>
          <note>
            Det blir litet bekymmersamt att, när man skall försöka att engagerat
            förklara nödvändigheten av att vi nu skall arbeta för att bli
            medlemmar i EG, samtidigt möta denna tvetydighet. Det har inget
            med någon EG-tvångströja att göra, men jag önskar verkligen att
            EG kommer därhän att det blir utomordentligt goda nivåer på det
            sociala skyddet.
          </note>
          <note>
            Det är ännu inte genomfört, men jag önskar verkligen att man
            skall kunna nå så långt i det avseendet.
          </note>
          <note>
            Anf. 60 Statsrådet ULF DINKELSPIEL
          </note>
          <note>
            (m):
          </note>
          <note>
            Herr talman! För det första vill jag uttrycka min uppskattning
            av Berit Löfstedts andra inlägg, som gjorde helt klart att hon
            inte vill ifrågasätta vår vilja -- möjligen vår förmåga -- att
            nå resultat när det gäller vad också jag anser vara viktiga punkter
            på socialpolitikens och arbetsrättens områden.
          </note>
          <note>
            För det andra vill jag bara konstatera att Berit
          </note>
          <note>
            Löfstedt uppenbarligen vill förmena den svenska riksdagen och
            de politiska partierna att öppet, inom de ramar som våra internationella
            förpliktelser sätter, diskutera utformningen av socialpolitiken,
            arbetsrätten och liknande.
          </note>
          <note>
            Jag tror faktiskt att det är en styrka att vi kan visa att även
            om vi i delar är bundna -- på socialpolitikens område är det i
            allt väsentligt fråga om minimiregler -- så finns det ett mycket
            stort utrymme, på socialpolitikens och arbetsrättens område praktiskt
            taget obegränsat utrymme, för att utforma politiken efter våra
            nationella värderingar.
          </note>
          <note>
            Sedan har vi olika uppfattningar, och det tillhör demokratins
            väsen, om hur politiken skall utformas på de här områdena. Jag
            tror att vi skall slå vakt om och vara varsamma om just den handlingsfriheten.
          </note>
          <note type="speaker">
            Anf. 61 BERIT LÖFSTEDT (s) replik:
          </note>
          <note>
            Herr talman! Här skall inte förmenas någon någonting. Riksdagen
            är en alldeles fri debattarena och skall självfallet vara det.
          </note>
          <note>
            Men jag ville bara berätta om det jag möter. Jag möter utomordentligt
            många mycket oroliga arbetstagare som inte förstår signalerna,
            som inte fattar att angreppet på arbetsrätten här hemma kan rimma
            med försvaret för kollektivavtalen i internationella sammanhang.
            Man tror inte riktigt på det, och det var det jag ville hälsa.
          </note>
          <note>
            Anf. 62 Statsrådet ULF DINKELSPIEL
          </note>
          <note>
            (m):
          </note>
          <note>
            Herr talman! Då kanske Berit Löfstedt och jag kan enas om att
            vi gemensamt skall göra allt för att upplysa om att de frågorna
            inte har ett skvatt med
          </note>
          <note>
            EG att göra. Det är en fråga om nationella värderingar.
          </note>
          <note>
            Andre vice talmannen anmälde att Berit Löfstedt anhållit att
            till protokollet få antecknat att hon inte ägde rätt till ytterligare
            replik.
          </note>
          <note type="speaker">
            Anf. 63 CARL G NILSSON (m):
          </note>
          <note>
            Herr talman! Jag vill något beröra jordbrukspolitiken i EG-sammanhang,
            och jag vill göra det ur två tidsperspektiv.
          </note>
          <note>
            För det första: Hur skall vi kunna hantera jordbrukspolitiken
            den närmaste tiden för att åstadkomma och bevara ett starkt och
            konkurrenskraftigt jordbruk inför ett EG-inträde?
          </note>
          <note>
            För det andra: Hur skall vi agera som fullvärdiga medlemmar inom
            EG?
          </note>
          <note>
            Visst anser vi att det finns brister i EG:s nuvarande jordbrukspolitik
            och att vi som medlemmar -- och endast som medlemmar -- kan påverka
            EG:s jordbrukspolitik.
          </note>
          <note>
            1990 års jordbrukspolitiska beslut togs i en tid när
          </note>
          <note>
            GATT-förhandlarna var mycket optimistiska.
          </note>
          <note>
            Sedan dess har det som bekant gått litet ner och litet upp. Strävan
            efter ett normalt varuutbyte länder emellan gällde och gäller
            också livsmedel. Därför syftar GATT till att minska stöd och subventioner
            också för jordbruket. Sverige tillmötesgick på ett unikt sätt
            dessa GATT-krav genom den livsmedelspolitiska reformen 1990.
          </note>
          <note>
            Sverige förhandlar nu om ett medlemskap i EG.
          </note>
          <note>
            Målet är att vi skall vara fullvärdiga medlemmar av
          </note>
          <note>
            Gemenskaperna och omfattas av deras gemensamma politik. Det första
            och hittills kanske viktigaste området där EG har gemensam politik
            är just jordbrukspolitiken. Även EG:s jordbrukspolitik har modifierats
            för att underlätta en överenskommelse i GATT, men förändringen
            är inte lika långtgående som den vi har gjort i Sverige.
          </note>
          <note>
            Effekten av den skillnaden i förändringsarbete är att för svenskt
            jordbruk och för svensk livsmedelsindustri har konkurrensläget
            kraftigt försämrats gentemot de viktigaste konkurrenterna.
          </note>
          <note>
            Producentpriserna inom jordbruket i Sverige är lägre än inom
            EG. Även partipriserna på livsmedel är betydligt lägre här. Ett
            kilo smör t.ex. kostar i partiledet ca 23 kr. i Sverige mot i
            Danmark motsvarande ca 30 kr.
          </note>
          <note>
            Detta ger dock ingen konkurrensfördel för vår svenska näring,
            eftersom livsmedel från EG med hjälp av subsidier säljs till samma
            priser i Sverige som de svenska varorna. Svenska livsmedel däremot
            möts av ett gränsskydd när de skall exporteras till EG som medför
            att de inte heller blir billigare i EG.
          </note>
          <note>
            Situationen är orimlig och ur många synpunkter olycklig. Svenska
            jordbruksföretag riskerar att slås ut på grund av det här. I många
            fall tror jag att det redan har skett. Företagen som riskerar
            att slås ut är i många fall konkurrensdugliga gentemot EG:s jordbruksföretag
            och konkurrensdugliga med EG:s jordbrukspolitik.
          </note>
          <note>
            I en del fall rör det sig om jordbruksföretag i slättbygder,
            men ofta är det här fråga om företag i skogs- och mellanbygd.
            De sistnämnda företagen riskerar vid en utslagning att för lång
            tid framöver upphöra med jordbruksdriften, och vi kan lätt inse
            vilka konsekvenser det får både för landskapsbild och för boendet
            på landsbygden.
          </note>
          <note>
            Jordbruket är en näring med långa planeringsperioder och med
            långsiktiga investeringar. Det tar t.ex. tre år från betäckning
            av en ko till dess att den nya kalven kan börja producera mjölk.
            Det är på grund av den här långsiktigheten i verksamheten som
            det är så viktigt att den svenska jordbrukspolitiken snarast anpassas
            till EG:s.
          </note>
          <note>
            När ett medlemskap blivit verklighet, får Sverige möjlighet att
            på allvar påverka de delar av EG:s politik som vi vill förändra.
            Enligt min mening bör den gemensamma jordbrukspolitiken förändras
            i riktning mot ökad avreglering och minskat stöd. En sådan förändring
            skall naturligtvis äga rum i hela
          </note>
          <note>
            Gemenskapen.
          </note>
          <note>
            Stora delar av 1990 års beslut var enligt min mening både riktiga
            och viktiga. Det gäller inte bara avregleringen utan också de
            delar som innebär att staten skall kunna köpa tjänster av jordbruket,
            t.ex. landskapsvård och livsmedelsberedskap.
          </note>
          <note>
            För att dynamiken i näringen skall bibehållas krävs det färre
            politiska ingrepp och fler marknadslösningar. I det ligger ingen
            motsättning mot statlig betalning för sådana tjänster som jag
            nämnde nyss och ingen motsättning heller mot att stöd till jordbruksföretag
            skall kunna betalas ut i de delar av Gemenskapen där produktionsförhållandena
            är extremt ogynnsamma och där det kan anses vara av värde att
            en jordbruksdrift upprätthålles.
          </note>
          <note>
            Jag vill, herr talman, upprepa mina två budskap:
          </note>
          <note>
            Endast som medlemmar i EG kan vi -- och skall vi --
          </note>
          <note>
            påverka och förbättra den gemensamma jordbrukspolitiken. Innan
            dess måste svenskt jordbruk få likvärdiga förutsättningar som
            de närmaste konkurrenterna.
          </note>
          <note>
            Anf. 64 Jordbruksminister KARL ERIK
          </note>
          <note type="speaker">
            OLSSON (c):
          </note>
          <note>
            Herr talman! EG betyder olika saker för olika människor. Även
            översättningarna av EG/EU är olika. Jag måste säga att jag känner
            rätt stark sympati för den översättning som Hadar Cars använde
            tidigare i debatten, Europeiska förbundet.
          </note>
          <note>
            För mig symboliserar EG tanken på ett fredligt
          </note>
          <note>
            Europa, där nationer samarbetar med varandra i stället för att
            motarbeta varandra. Det är nödvändigt att Sverige aktivt deltar
            i detta fredsprojekt. Ett utanförskap leder inte till några fördelar
            för Sverige. Sverige skall tillsammans med övriga europeiska länder
            vara med och forma ett framtida fredligt Europa.
          </note>
          <note>
            Ett svenskt medlemskap i EG innebär betydande fördelar för Sverige,
            inte minst för den svenska landsbygden, för det svenska jordbruket
            och för det svenska fisket. Dessa näringar är i dag utestängda
            från den stora gemensamma marknad som EG
          </note>
          <note>
            utgör, jordbruket genom EG:s höga gränsskydd, som varken näringen
            eller staten kan forcera, fisket på grund av de stora skillnader
            som gäller i tull vid import till EG jämfört med import till Sverige
            från
          </note>
          <note>
            EG.
          </note>
          <note>
            Regeringen har lämnat förhandlingspositioner till
          </note>
          <note>
            EG, förankrade även hos Socialdemokraterna. Det är en styrka
            i förhandlingarna att vi står eniga inom landet. För att nå ett
            gott resultat i förhandlingarna behöver vi enighet. Oenighet skulle
            bara gynna vår förhandlingsmotpart.
          </note>
          <note>
            Våra positioner är seriöst utformade, i princip utan prutmån.
            Det vi begär är rimliga villkor för svenskt jordbruk och svenskt
            fiske. Målet för förhandlingarna är att resultatet skall bli så
            bra att vi kan rekommendera ett ja i kommande folkomröstning.
          </note>
          <note>
            Vi förväntar oss svar från kommissionen vad gäller alla våra
            förhandlingspositioner i slutet av oktober.
          </note>
          <note>
            Det innebär att vi kan slutföra förhandlingarna på utsatt tid.
            Naturligtvis är resultatet viktigare än tidtabellen.
          </note>
          <note>
            Jag vill betona att vi inte bara passivt skall gå med i EG, utan
            vi skall vara med och bygga ett nytt
          </note>
          <note>
            Europa. Vi skall använda medlemskapet. Enligt min uppfattning
            skall vi på jordbruksområdet använda ett medlemskap till att förbättra
            EG:s miljöregler, skärpa djurskyddet i EG, införa miljöavgifter
            i alla EG-länder för att stimulera användningen av t.ex. miljövänliga
            biobränslen och till att förenkla den krångliga jordbrukspolitiken
            i
          </note>
          <note>
            EG. Onödiga regler måste naturligtvis bort.
          </note>
          <note>
            De pågående förhandlingarna inom GATT
          </note>
          <note>
            påverkar också Sverige och vår jordbrukspolitik.
          </note>
          <note>
            Ett positivt resultat av förhandlingarna inom
          </note>
          <note>
            Uruguayrundan är nödvändigt för att hjälpa i gång världsekonomin.
            Svenskt jordbruk kan utan rädsla vara för en GATT-lösning, bl.a.
            på grund av den ändring av jordbrukspolitiken som riksdagen enades
            om 1990.
          </note>
          <note>
            En uppgörelse inom den pågående rundan kommer inte att vara en
            slutpunkt för arbetet inom GATT.
          </note>
          <note>
            Arbetet med att stärka frihandeln måste tvärtom fortsätta. I
            framtida diskussioner måste skyddet för miljön också tas upp.
            En ökad frihandel får inte innebära att miljön hänsynslöst förstörs
            i jakten på billigare produktion.
          </note>
          <note>
            Jag känner viss förvåning över dem som fortfarande mumlar i buskarna
            om att vi inte skulle anpassa
          </note>
          <note>
            1990 års livsmedelspolitiska beslut med anledning av ansökan
            om medlemskap i EG. 1990 års beslut om jordbruket och 1990 års
            beslut om att söka medlemskap i EG fattades båda i denna kammare
            med några månaders mellanrum. Jag lade ned stor omsorg på att
            få majoritet bakom det livsmedelspolitiska beslutet. Det finns
            också en betydande majoritet bakom beslutet att söka medlemskap
            i EG. Det vore rimligt att majoriteten blir lika stor när dessa
            båda beslut skall sammanjämkas.
          </note>
          <note>
            Målet är att svenskt jordbruk skall vara starkt och konkurrenskraftigt
            vid inträdet i EG. Det gäller i hög grad också för livsmedelsindustrin.
            Vad gäller primärproduktionen har regeringen lämnat förslag som
            har behandlats av riksdagen. Ytterligare en proposition har avlämnats,
            och den kommer att behandlas i kammaren under hösten. Därefter
            ser inte regeringen behov av fler justeringar i 1990 års beslut.
          </note>
          <note>
            Svensk livsmedelsindustri måste skärpa sig för att bli konkurrenskraftig.
            Regering och riksdag kan inte lagstifta fram konkurrenskraft;
            det måste företagen klara själva. Det vore farligt om livsmedelsföretagen
            slår sig till ro efter valutakursförändringarna. Det behövs fortfarande
            rationaliseringar. Man kan inte räkna med att de nuvarande prisdifferenserna
            kommer att bestå för evigt.
          </note>
          <note>
            Det finns ett uttalat intresse för kvalitetsmat bland konsumenterna.
            Därmed ökar också intresset för ett bättre och tydligare system
            för märkning av livsmedel med ursprungsland. För att tillgodose
            detta berättigade krav har jag under våren samlat företrädare
            för konsumenter, handel, grossister och producenter till en hearing
            om märkning. Jag har nu goda förhoppningar om att ett frivilligt
            system för märkning av svenska kött- och charkprodukter skall
            kunna växa fram.
          </note>
          <note>
            Socialdemokraterna är slarviga i den jordbrukspolitiska debatten.
            Det är illavarslande om socialdemokraterna inte förstår eller
            inte vill förstå EG:s politik.
          </note>
          <note>
            Vad gäller den svenska politiken kallar socialdemokraterna ofta
            prisregleringsavgifter för miljöavgifter och påstår dessutom att
            beslutet att ta bort prisregleringsavgifterna är en ny idé. Det
            är fel.
          </note>
          <note>
            Enligt 1990 års beslut skulle prisregleringsavgifterna avvecklas
            när de inte längre behövdes. Det är också det som har skett.
          </note>
          <note>
            Socialdemokraterna räknade fel i diskussionerna om positioner
            i EG-förhandlingarna, och det verkar som om man fortfarande vidhåller
            sina fel.
          </note>
          <note>
            Dess bättre kom vi ändå överens om positionerna, och det glädjer
            mig mycket.
          </note>
          <note>
            Socialdemokraterna har yxat till en besparing på en miljard på
            jordbruksområdet utan att specificera hur det skall ske. I riksdagens
            miljödebatt i förrgår påstod jordbruksutskottets ordförande Margareta
          </note>
          <note>
            Winberg att stödet till jordbruket ökat under min period som
            jordbruksminister. Det är också fel.
          </note>
          <note>
            Stödet har i stället sänkts år från år. Direktbidragen har minskat
            med en miljard mellan 1991/92 och
          </note>
          <note>
            1993/94, och ytterligare neddragningar är redan aviserade. Gränsskyddet
            har sänkts både på vegetabilie- och animalieområdet.
          </note>
          <note>
            Jag tror att socialdemokratin kan bättre. Jag är också medveten
            om att jordbrukspolitik inte längre står så högt på dagordningen
            hos detta oppositionsparti.
          </note>
          <note>
            Herr talman! Det måste finnas ett nationellt ansvar för jordbruket,
            de areella näringarna och landsbygden. Vi har ett ansvar för naturresurser
            och miljö och för en uthållig användning och vård av dessa resurser.
            De areella näringarnas bruk är avgörande för den biologiska mångfalden.
            Jordoch skogsbruk producerar miljövänliga råvaror till livsmedel,
            energi och industri. Jordbruket har möjlighet att bli ett slutled
            i kretsloppet för det biologiska avfallet.
          </note>
          <note>
            Vi har också ett ansvar för att bevara kulturlandskapet, som
            skapats av våra förfäder, även om hela produktionspotentialen
            inte behövs vid varje tillfälle. Landsbygdens tillgångar som rekreationsbas
            får ökad betydelse både för dem som bor där, för andra svenskar
            och för européer.
          </note>
          <note>
            Vi når även dessa mål bäst genom ett medlemskap i EG.
          </note>
          <note>
            Anf. 65 CHRISTER WINDÉN (nyd)
          </note>
          <note>
            replik:
          </note>
          <note>
            Herr talman! Jordbruksministern pratar om de areella näringarna
            men nämner inte fisket, som också hör dit. Jag har en konkret
            fråga just när det gäller fisket.
          </note>
          <note>
            Enligt EES-avtalet skall svenskar betala 10 % i tullavgift för
            att kunna leverera till EG-marknaden.
          </note>
          <note>
            Omvänt är siffran 0. Jag har i pressen sett mycket om att det
            är troligt att detta förhållande inte kommer att förändras när
            ett avtal med EG ligger på bordet. Jag vill gärna att jordbruksministern
            bemöter det.
          </note>
          <note>
            Jag har också en fråga vad beträffar fri rörlighet för människor
            som reser med sällskapsdjur -- jag tänker på hundar. Möjligheten
            att ta med sig sin hund eller katt när man rör sig fritt inom
            EG:s område är oerhört viktig för många människor.
          </note>
          <note>
            Frågan diskuterades i riksdagen förra året. Nu ser jag i pressen
            att Svenska veterinärmedicinska anstalten för inte så länge sedan
            kom med en rapport där man föreslår att fri rörlighet för hundar
            och katter skall accepteras under förutsättningen att vissa regler
            när det gäller vaccinationer, intyg att vaccinationerna har gjorts
            samt godtagbar identifikation följs.
          </note>
          <note>
            Har jordbruksministern för avsikt att komma med en proposition
            i detta ärende? Jag tror nämligen att frågan kan ha rätt stor
            betydelse för den allmänna opinionen när det gäller EG.
          </note>
          <note>
            Anf. 66 Jordbruksminister KARL ERIK
          </note>
          <note type="speaker">
            OLSSON (c):
          </note>
          <note>
            Herr talman! Tullen på export av fiskprodukter till
          </note>
          <note>
            EG är i dag mellan 10 och 20 %. Vi har inte krävt några övergångsåtgärder
            på några områden, vilket
          </note>
          <note>
            Christer Windén säkert känner till. Vi vill gå direkt in i EG:s
            jordbruks- och fiskeripolitik. Det innebär också att vi kräver
            att tullarna skall försvinna vid ett medlemskap.
          </note>
          <note>
            De problem som möjligen finns på EG-sidan är att det fortfarande
            finns övergångsregler på fiskeområdet för de senast tillkomna
            länderna
          </note>
          <note>
            Spanien och Portugal. Vi har emellertid under förhandlingarna
            fått mycket positiva signaler om möjligheten att bli av med dessa
            tullar. Det finns ett klart svenskt ställningstagande för att
            de skall försvinna.
          </note>
          <note>
            Frågan om möjligheten att resa med hundar och katter tillhör
            de mest debatterade jordbrukspolitiska frågorna i denna kammare
            under senare år. Den är kopplad till det förhållande att vi i
            175 år har varit fria från rabiessmitta i
          </note>
          <note>
            Sverige. Vi vill inte ha in den.
          </note>
          <note>
            Nu finns det möjlighet att vaccinera. Så vitt jag vet är det
            ganska enkelt. Problemet att säkert kunna identifiera en vaccinerad
            hund kvarstår emellertid.
          </note>
          <note>
            Det är dessutom svårt att veta att vaccineringen har fungerat.
            Det kvarstår en del ytterligare arbete att göra där innan man
            kan vara alldeles säker. Men så fort man kan garantera en lösning
            som är lika säker som ett förbud för fri transport, är jag naturligtvis
            beredd att ta initiativ för att förenkla detta. Det är av stor
            betydelse för många människor.
          </note>
          <note>
            Anf. 67 CHRISTER WINDÉN (nyd)
          </note>
          <note>
            replik:
          </note>
          <note>
            Herr talman! Jag tackar jordbruksministern för det lugnande beskedet
            beträffandet fisket.
          </note>
          <note>
            När det gäller hundar har jag den absoluta uppfattningen att
            den rapport som är skriven och lämnad från Veterinärmedicinska
            Anstalten ger försäkringar av just den typ som jordbruksministern
            efterlyser. Om han ansluter sig till den tolkning som de gör,
            kan jag alltså förvänta att det kommer en proposition i ärendet
            inom kort.
          </note>
          <note>
            Anf. 68 Jordbruksminister KARL ERIK
          </note>
          <note type="speaker">
            OLSSON (c):
          </note>
          <note>
            Herr talman! För att undanröja eventuella missförstånd vill jag
            säga att denna rapport är mycket positiv och den pekar på de möjligheter
            som finns. Men enligt den expertis som vi har tillgång till vågar
            man inte dra dessa slutsatser, i alla fall inte ännu.
          </note>
          <note type="speaker">
            Anf. 69 MATS HELLSTRÖM (s) replik:
          </note>
          <note>
            Herr talman! Jordbruksministern söker tydligen strid med socialdemokraterna
            om jordbrukspolitiken och EG. Det må så vara, men jag vet inte
            riktigt skälet. Det är möjligen så -- det brukar det ju vara i
            alla fall -- att jordbruksministern får hårda angrepp på sig från
          </note>
          <note>
            LRF. Det gällde mig också. Jag läser ju Land och
          </note>
          <note>
            ATL, så jag förstår hur jordbruksministern har det.
          </note>
          <note>
            Det kanske är därför som han vill upprätta en andra front. Jag
            tar gärna polemik i de här frågorna om jordbruksministern vill
            det.
          </note>
          <note>
            I somras hade vi långa kritiska överläggningar där vi, med jämkningar
            på bägge sidor, sedan blev överens om de positioner Sverige lagt
            in. Vår kritik då gällde att regeringen ville förespegla opinionen
            att det är gratis att kräva stora kvoter, det kostar egentligen
            ingenting för skattebetalarna. Den kritiken kvarstår i de frågor
            som inte gäller positionerna. Det är riktigt. Ur detta kom det
            fram tredubbla budskap. Det har talats mycket om dubbla budskap
            här.
          </note>
          <note>
            Det blev ett budskap till bönderna om att regeringen står på
            böndernas sida. Det skall bli stora kvoter och stora möjligheter
            att öka produktionen när vi kommer med i EG. Det syntes också
            direkt att många mjölkbönder kraftigt utvidgade sin produktion
            för att ta vara på dessa stora kvoter. Där gick signalen fram:
            Det blir bra detta med stora kvoter. Ni får goda möjligheter att
            öka produktionen.
          </note>
          <note>
            I den offentliga debatten sade regeringen till skattebetalarna
            att den inte skulle följa upp detta med skattepengar. Det får
            bli vad det blir.
          </note>
          <note>
            Till EG har man gett det tredje budskapet. Det är litet detsamma
            som till skattebetalarna. Det innebär att här skall marknaden
            få råda. Dessa kvoter kommer kanske inte att förverkligas. Det
            är ingenting som EG heller skall behöva betala.
          </note>
          <note>
            De som till sist kommer i kläm med en sådan uppläggning är ju
            Sveriges bönder. Det blir de som kan känna sig lurade av den uppläggningen.
            Vi varnade för detta. Vi har nyligen bekräftat våra siffror på
            den punkten till regeringen. De är korrekta, och vi står för dem.
          </note>
          <note>
            Anf. 70 Jordbruksminister KARL ERIK
          </note>
          <note type="speaker">
            OLSSON (c):
          </note>
          <note>
            Herr talman! Jag söker inte strid med socialdemokraterna om jordbrukspolitiken
            i EG.
          </note>
          <note>
            Jag vill möjligen korrigera en del uppgifter från socialdemokratiskt
            håll i den svenska debatten.
          </note>
          <note>
            Jag underströk tvärtom två gånger i mitt inlägg den stora tillfredsställelse
            som jag känner över att vi har nått samförstånd om positionerna.
            Jag anser att det är mycket viktigt att vi bevarar detta under
            kommande debatter. I Mats Hellströms replik här ligger det en
            antydan om att vi ändå, trots detta, skulle ha begärt för stora
            kvoter.
          </note>
          <note>
            När man umgås i Bryssel med företrädare för kommissionen, och
            även när man träffar representanter för andra kandidatländer,
            är det uppenbart att alla har den uppfattningen att det är mycket
            seriösa positioner som vi har lämnat in. Det kan vi ju glädjas
            åt gemensamt, eftersom vi båda står bakom dem.
          </note>
          <note>
            När det sedan gäller frågan om den svenska skattebetalaren tycker
            jag illa om att socialdemokraterna antyder att vi driver en politik
            som kan innebära kostnader på kanske ytterligare
          </note>
          <note>
            5--10 miljarder. De siffrorna har nämnts och nämns i debatten.
            Det var därför jag illustrerade vad vi har gjort. Vi har nämligen
            sänkt kostnaderna under de här åren, och vi har aviserat ytterligare
            sänkningar.
          </note>
          <note>
            Jag är säker på att en annan signal skulle vara mycket positiv
            i de tidningar som Mats Hellström refererade till, men jag känner
            ett ansvar inför det svenska folket för att fullfölja den politik
            som vi faktiskt var eniga om 1990.
          </note>
          <note type="speaker">
            Anf. 71 MATS HELLSTRÖM (s) replik:
          </note>
          <note>
            Herr talman! Det är utmärkt om vi kan vara sams om att fullfölja
            den politik vi var eniga om 1990. På den punkten har jag inget
            som helst skäl att polemisera med Karl Erik Olsson. Detta blir
            ett svar på de angrepp som jordbruksministern nu gjorde.
          </note>
          <note>
            Vi hade diskussioner. Regeringen backade, och vi gjorde kompromisser.
            Vi stod bakom de positioner som sedan har lämnats in. De är naturligtvis
            seriösa. Men om man hade följt den uppläggning som regeringen
            flaggade för och även offentliggjorde -- det var ju det som jordbruksministern
            refererade till i sitt första inlägg -- råkar man ut för svenska
            budgetkostnader i den storleken.
          </note>
          <note>
            EG:s jordbrukspolitik får mer och mer betalas även direkt över
            nationella budgetar. Det behöver kanske sägas flera gånger om.
            Det är inget konstigt och inget marginellt. Det sker på stora
            viktiga områden -- just sådana områden som svenskt jordbruksstöd
            kommer att handla om. Det kan man inte, och det ska man inte,
            mörka i diskussionen om vad detta kommer att kosta.
          </note>
          <note>
            Anf. 72 Jordbruksminister KARL ERIK
          </note>
          <note type="speaker">
            OLSSON (c):
          </note>
          <note>
            Herr talman! Vi skall inte gå in på några detaljer i den här
            debatten. Det var en debatt som vi förde i ett tidigare skede.
            I stort sett har vi följt den uppläggning vi hade från början
            med vissa jämkningar.
          </note>
          <note>
            Det är sant att EG:s jordbrukspolitik kommer att förändras. Vi
            kan se möjligheter till förändringar efter 1995. Det kan sannolikt
            bli 1997 eller något i den stilen. Det är riktigt att det i många
            länder finns en nationell jordbrukspolitik som kostar ganska mycket
            pengar för den nationella budgeten. Jag vill inte heller motsäga
            att detta kan öka i framtiden.
          </note>
          <note>
            Jag anser däremot att det är grovt felaktigt att antyda att den
            nuvarande svenska regeringen skulle ha en ambition att blåsa upp
            de nationella budgetkostnader både innan och efter ett EG-
          </note>
          <note>
            medlemskap. Det finns inga indikationer på det.
          </note>
          <note>
            Det är en sned debatt från socialdemokraternas sida.
          </note>
          <note>
            Andre vice talmannen anmälde att Mats Hellström anhållit att
            till protokollet få antecknat att han inte ägde rätt till ytterligare
            replik.
          </note>
          <note type="speaker">
            Anf. 73 BENGT HURTIG (v) replik:
          </note>
          <note>
            Herr talman! Jordbruksministern sade ingenting om Norrlandsjordbruket.
            Det är ett starkt konsumentintresse att den nivå på livsmedelsproduktionen
            som finns i Norrland i dag kan bibehållas. Därför finns det ett
            stöd som är produktionsinriktat och som försöker stimulera bönderna
            att upprätthålla konsumtionen.
          </note>
          <note>
            Detta är ju på tvärs mot den typ av stöd som finns ute i Europa.
            Där måste stödet utformas så att inte en överproduktion uppstår.
            I det här området har vi alltså en underproduktion. Det är i stort
            sett bara mjölken som man klarar.
          </note>
          <note>
            Jag tror att det finns ett starkt intresse hos konsumenterna
            att bibehålla konsumtionen av livsmedel som kommer från någorlunda
            nära håll och som håller en bra kvalitet. Därför vill jag fråga
            vilka möjligheter jordbruksministern bedömer att det finns för
            att bibehålla produktionsinriktningen på det stödet, dvs. att
            vi skall ha kvar ett stöd som också riktar in sig på kilo, liter
            osv. och inte bara på areal och per nötkreatur.
          </note>
          <note>
            Anf. 74 Jordbruksminister KARL ERIK
          </note>
          <note type="speaker">
            OLSSON (c):
          </note>
          <note>
            Herr talman! Jag tycker att det är värdefullt att vi från svensk
            sida har haft fullständig enighet i strävan att upprätthålla stödet
            till
          </note>
          <note>
            Norrlandsjordbruket i ett EG-sammanhang. Vi för nu diskussioner
            om hur detta skall kunna utformas.
          </note>
          <note>
            Jag har under sommaren och hösten lagt ner ganska stort arbete
            på att informera ledande företrädare för EG om det norrländska
            jordbruket. Jag kan notera att de visar ett mycket stort intresse
            för hur det norrländska jordbruket fungerar och hur man skall
            kunna utforma stödet i framtiden.
          </note>
          <note>
            Det är uppenbart att det kan vara svårt men inte omöjligt att
            enligt gällande acquis finna ett stöd som har tillräcklig nivå.
            På något sätt måste man kanske komplettera regelverket. Men jag
            utesluter inte möjligheten att finna en lösning utan att ändra
            regelverket särskilt mycket.
          </note>
          <note>
            Sedan är debatten om prisstöd aktuell. Prisstöd finns ju i Sverige
            eftersom vi behöver stimulera just produktionen. Det finns även
            med ett krav om detta i våra positioner. Jag tror att det skall
            bli möjligt att få någon typ av produktionsanknutet stöd som man
            accepterar utan att vilja sänka.
          </note>
          <note>
            Diskussionerna pågår här och är konstruktiva. Jag ser fram mot
            en lösning som är till gagn för det norrländska jordbruket i framtiden.
          </note>
          <note type="speaker">
            Anf. 75 BENGT HURTIG (v) replik:
          </note>
          <note>
            Herr talman! Jag får tacka för det svaret. Jag konstaterar också
            att jordbruksministern säger att detta är svårt att förena med
            gällande acquis på området. Det har en rätt så stor betydelse
            före folkomröstningen att veta vilken typ av produktion som kommer
            att kunna bedrivas i Norrland i fortsättningen vid ett eventuellt
            medlemskap.
          </note>
          <note>
            Anf. 76 Jordbruksminister KARL ERIK
          </note>
          <note type="speaker">
            OLSSON (c):
          </note>
          <note>
            Herr talman! När det gäller vilket slags produktion som skall
            bedrivas vet vi att mjölkproduktionen är helt dominerande. Det
            är därför som det också är fastlagt i de andra positionerna att
            mjölkproduktionen är viktig för Sverige som helhet.
          </note>
          <note>
            Jag gjorde ett besök i de norra områdena tillsammans med kommissionär
            Steichen, som har ansvar för jordbruksfrågorna. När han såg hur
            pass liten produktion och hur pass få mjölkkor som finns där,
            och när vi räknade litet på vad detta kan handla om i pengar,
            uttryckte han en mycket positiv syn på möjligheten att på något
            sätt lösa problemet. Jag tycker att det kan vara värt att notera
            i detta läge.
          </note>
          <note>
            Anf. 77 CHARLOTTE CEDERSCHIÖLD
          </note>
          <note>
            (m):
          </note>
          <note>
            Herr talman! Rösträtten är grunden för den demokratiska utvecklingen.
            Den förutsätter institutionella rättigheter för att människor
            skall göra sin stämma hörd. Den snabba internationaliseringen
            leder till att många viktiga frågor inte längre kan lösas effektivt
            utan ett politiskt samarbete över nationella gränser.
          </note>
          <note>
            Vi står inför ett val om svenskar skall få rösträtt i det europeiska
            förbundet och om svenskar skall kunna påverka de politiska beslut
            som direkt kommer att beröra oss. De europeiska politiska besluten
            blir en del av vår vardag oavsett om vi säger ja eller nej. Det
            gäller att uppnå ett så starkt svenskt inflytande som möjligt
            över de europeiska och internationella politiska besluten.
          </note>
          <note>
            Inom EG förbereds nu massiva åtgärdsprogram för att öka antalet
            jobb och stärka Europas konkurrenskraft. Den frågan, samt de institutionella
            förändringarna, står nu i centrum för dagens europadebatt.
          </note>
          <note>
            Ur denna aspekt var inte minst Mr Majors europaartikel om åtgärder
            för nya jobb i Europa i septembernumret av Economist en vitaminspruta.
          </note>
          <note>
            Europa skall leverera, för att använda Göran
          </note>
          <note>
            Lennmarkers målande formulering.
          </note>
          <note>
            Vi måste tillsammans sträva efter de bästa lösningar vi kan finna
            för att nå fram till medlemskap så att
          </note>
          <note>
            Sverige får vara med när nästa tillväxtperiod drar i gång i EG.
            Vi har missat tillräckligt många tåg, vilket Göran Lennmarker
            väl konkretiserade i sitt anförande.
          </note>
          <note>
            Det är inför detta perspektiv det känns angeläget att varna för
            att Sverige skall hamna i en process där man slänger ut barnet
            med badvattnet. Problemet i svensk politik för närvarande är att
            åstadkomma bred majoritet för långsiktiga lösningar.
          </note>
          <note>
            Partier har svårt att fatta långsiktiga beslut. Man nödgas i
            alltför stor utsträckning för att det skall vara hälsosamt för
            nationens framtida utveckling att anpassa sina beslut till kortsiktiga
            intressen. Det är visserligen politikens och systemets villkor.
            Men vi måste göra vad vi kan för att priset inte skall bli för
            högt, inte minst för alla dem som har svårt att se de globala
            sammanhangen.
          </note>
          <note>
            Det har tidigare fattats felaktiga beslut när det gäller Sveriges
            förhållande till Europa. De har ofta varit grundade på partipolitiska
            hänsyn. Det får inte hända igen. I så fall blir de ekonomiska
            konsekvenserna långsiktigt förödande.
          </note>
          <note>
            Professor Assar Lindbeck talade om fördjupad kris och kommande
            katastrofer om inte de rätta åtgärderna vidtas. En av dem är det
            nödvändiga medlemskapet i EG. Att nöja sig med att stanna kvar
            i EES, det ekonomiska förhållande som nu diskuteras som övergångsform
            för flera av de exkommunistiska länderna, är en alldeles för låg
            ambitionsnivå för denna kammare.
          </note>
          <note>
            Det är glädjade att insikten om medlemskapets betydelse finns
            här. Men det gäller också att hjälpas åt att sprida den bland
            medborgarna. Det finns anledning att inte dra ut på det arbetet.
          </note>
          <note>
            Vi måste numera alltid tänka i två dimensioner, utifrån svensk
            synpunkt men också utifrån europeisk synpunkt. Det kan visst framföras
            skäl för att förlägga folkomröstningen till senare tidpunkt än
            valet, inte minst med hänsyn till att opinionsbildning tar tid.
            Men det finns också tunga konstitutionella, ekonomiska och demokratiska
            skäl att avhålla EG-valet på den ordinarie valdagen.
          </note>
          <note>
            Den svenska debatten är fortfarande litet gammaldags och endimensionell.
            Vi har fler faktorer att ta hänsyn till, inte minst konsekvenserna
            för Sverige av förseningar. Det finns ett antal dokument från
            betydande EG-
          </note>
          <note>
            kännare som visar just på problemen med en fördröjning. En sådan
            skulle kunna riskera att de länder som är oroade för den skandinaviska
            utvidgningen av EG får nya möjligheter att skjuta in svårigheter
            för Sverige.
          </note>
          <note>
            Det skulle förvåna mig om något ansvarsfullt svenskt parti med
            önskemål att bevara svenskt välstånd skulle vilja betala det framtida
            politiska priset för att ha förhindrat Sveriges möjligheter att
            bli medlem i EG när nu sista vagnen med västeuropeiska länder
            passerar. Den här frågan är alldeles för viktig och allvarlig
            för Sverige för att vi skall riskera misslyckande på grund av
            traditionell hemmablindhet.
          </note>
          <note>
            Politiker måste våga tänka långsiktigt, ta ställning, visa och
            gå före. Det politiska uppdraget är inte enbart att artikulera
            medborgarnas uppfattningar och att sjunga i intressekörer. De
            nya politiska uppdragen kommer att kräva mer samarbete, mer kunskap
            och mer mod. Kan man inte uppbåda det riskerar man att bli sittande
            med Svarte Petter.
          </note>
          <note>
            Faktum är att debatten om institutionella förändringar är mycket
            aktuell i EG. Det belgiska ordförandeskapet har kommit med en
            teknisk framskrivning av nuvarande institutionella regler som
            säkert kommer att mötas av nytänkande från kommissionen.
          </note>
          <note>
            Ur svensk synpunkt är det angeläget att vi deltar i regeringskonferensen
            1996. Det finns all anledning för Sverige att visa att vi håller
            fast vid det datum för svenskt medlemskap som EG:s regeringschefer
            har lagt fast, den 1 januari 1995. Det vore fel av oss att öppna
            för tidsödande diskussioner om detaljer, vilka kan leda till helt
            andra konsekvenser än vi förutsatt, och det på helt andra områden
            än där diskussionen om eventuella tekniska detaljer befinner sig.
          </note>
          <note>
            Det grekiska ordförandeskapet ligger inte nästgårds. Det är svårt
            att förutsäga vad det kommer att innehålla. Men man kan vara säker
            på att det ur svensk synpunkt är klokt att bidra till linjen att
            utvidgning och institutionella förändringar skall följas åt. Det
            gör vi inte genom att glömma att det finns en värld utanför den
            där vi just sitter.
          </note>
          <note>
            Vi har ett viktigt uppdrag att informera den svenska allmänheten.
            Internationalismens effekter är fakta som snarast måste föras
            ut tillsammans med bilden av den gemensamma humanistiska grund
            som
          </note>
          <note>
            Europa står på. Det är en bild som försvagades under de år när
            det geografiska närområdet inte stod i politikens centrum.
          </note>
          <note>
            Vi har ingen tid att förlora, sade Ingvar Carlsson när han nyligen
            talade om arbetsmarknadssituationen utifrån ett europiskt perspektiv.
            Att dra ut på den folkliga förankringen är inte riskfritt. Politiker
            måste våga visa vägen och inte vänta på att alla medborgare vill
            ta till sig all
          </note>
          <note>
            EG-information. Den europeiska integrationsprocessen är ett faktum.
            Det är bara vår roll i den som vi avgör genom vårt handlande.
          </note>
          <note>
            Anf. 78 Statsrådet ULF DINKELSPIEL
          </note>
          <note>
            (m):
          </note>
          <note>
            Herr talman! När debatten nu närmar sig sitt slut skulle jag
            gärna vilja göra ytterligare fyra reflexioner.
          </note>
          <note>
            För det första: Det finns olika uppfattningar om hur politiken
            på olika områden skall utformas här på hemmaplan. Det tycker jag
            är naturligt. Det tillhör vår demokrati.
          </note>
          <note>
            Jag tycker att det är viktigt att vi alla visar att EG
          </note>
          <note>
            i det avseendet på intet sätt är en tvångströja. EG
          </note>
          <note>
            skapar förutsättningar för en vital nationell politik.
          </note>
          <note>
            För det andra: Det finns olika uppfattningar om de nationella
            procedurerna och om när den kommande folkomröstningen skall hållas.
            Inte heller detta överraskar mig. Men låt mig säga att det är
            min och regeringens uppfattning att tidpunkten för folkomröstningen
            skall fastställas först när medlemskapsförhandlingarna närmar
            sig sitt slut och vi kan överblicka läget.
          </note>
          <note>
            För det tredje: Det finns, och det är ett dominerande intryck
            från debatten, trots dessa meningsskiljaktigheter, en grundläggande
            och mycket bred enighet -- med ett helt förutsebart undantag,
            nämligen Vänsterpartiet -- kring uppläggningen och genomförandet
            av de svenska förhandlingarna. Det är en styrka i förhandlingarna,
            och den styrkan avser vi från regeringens sida att med all kraft
            slå vakt om. Jag vill här inte minst uttala min erkänsla för de
            uppskattande ord som Berit Löfstedt i den här delen riktade till
            oss.
          </note>
          <note>
            För det fjärde: Informationsfrågan slutligen är viktig. Det har
            framhållits, inte minst av Christer
          </note>
          <note>
            Windén i debatten här, och den uppfattningen delar jag.
          </note>
          <note>
            Det sägs ibland att rädslan för det okända, ett EG-
          </note>
          <note>
            medlemskap, får många människor att intuitivt säga nej snarare
            än ja. Jag vill vända på detta genom att säga att det i stället
            är utanförskapet --
          </note>
          <note>
            att avstå från det fördjupade samarbetet kring
          </note>
          <note>
            EG/EU -- som innebär ett steg ut i det okända.
          </note>
          <note>
            Detta måste också sättas i fokus i vår strävan att informera
            om effekterna av att gå med i respektive att stå utanför EG/EU.
          </note>
          <note type="speaker">
            Anf. 79 MATS HELLSTRÖM (s) replik:
          </note>
          <note>
            Herr talman! Jag vill kommentera den första delen av Ulf Dinkelspiels
            inlägg nyss. Mycket av det som han i övrigt sade om behovet av
            samarbete, samling osv. är utmärkt.
          </note>
          <note>
            Jag tror dock att det på en punkt finns ett grundläggande missförstånd.
            Ulf Dinkelspiel menar när det gäller de nationella frågorna --
            det framgår såväl av hans replik till Berit Löfstedt som av inlägget
            nyss, att om vi är oense om t.ex.
          </note>
          <note>
            arbetsrätten är det en sak för sig, som inte har med
          </note>
          <note>
            EG att göra. Det kan handla om missförstånd. Folk kan tro att
            dessa saker har med varandra att göra, men det har de inte.
          </note>
          <note>
            Men på just den punkt som har diskuterats här i dag har dessa
            saker i högsta grad med varandra att göra, också reellt. När den
            inre marknaden förverkligas välkomnar vi självfallet utländska
            arbetstagare hit till Sverige. Det gör också fackföreningsrörelsen
            --
          </note>
          <note>
            om det blir på lika villkor, om det blir med svenska avtal och
            om det då blir möjligt att hålla svenska avtal här i landet t.ex.
          </note>
          <note>
            Det är ju genom en nedrustning av den svenska arbetsrätten i
            Sverige som man kan riskera en urholkning just beträffande möjligheten
            att välkomna utländska arbetstagare hit till Sverige på lika villkor.
            I stället kan det bli på just ojämlika villkor, och det kan förorsaka
            precis den typ av problem med den inre marknaden som fackföreningsrörelsen
            önskar undvika.
          </note>
          <note>
            Det finns alltså även en reell koppling mellan delar av arbetsrätten
            -- det gäller förstås inte hela arbetsrätten. Vi vet att såväl
            LO som TCO har fört fram detta till regeringen. Det gäller alltså
            vad vi gör här hemma och vad som sker i EG. Jag tycker att regeringen
            borde tänka på detta, och jag hoppas att regeringen inte går till
            konfrontation i de avseendena.
          </note>
          <note>
            Anf. 80 Statsrådet ULF DINKELSPIEL
          </note>
          <note>
            (m):
          </note>
          <note>
            Herr talman! Jag vill inte genom att gå i polemik i den här frågan
            förta det grundläggande intrycket av en bred enighet i debatten.
          </note>
          <note>
            Mats Hellström är liksom jag, det vet jag, medveten om att diskussioner
            pågår om utformningen av ett direktiv rörande utländska entreprenader
            som gäller just den här typen av frågor. Dessutom har vi vår nationella
            lagstiftning.
          </note>
          <note>
            Jag kan försäkra, Mats Hellström, att de lagar och bestämmelser
            som utfärdas här -- vare sig det blir efter Mats Hellströms skön
            eller det blir efter vårt skön -- kommer vi i Sverige, som är
            en rättsstat --
          </note>
          <note>
            det vågar jag säga -- att utforma på ett sådant sätt att de står
            i full överensstämmelse med EG:s regler.
          </note>
          <note>
            Utbildnings- och skolfrågor
          </note>
          <note type="speaker">
            Anf. 81 EWA HEDKVIST PETERSEN (s):
          </note>
          <note>
            Herr talman! Vi socialdemokrater vill skapa en skola för alla.
            Vi vill att alla barn och ungdomar skall få en bra skolgång som
            ger dem goda kunskaper, lust och förmåga till fortsatt lärande,
            fostran till ansvarstagande samt hänsyn till medmänniskor och
            vår gemensamma miljö.
          </note>
          <note>
            Skolan skall vara en sammanhållande kraft i samhället. Den skall
            motverka främlingskap och minska spänningar mellan människor.
            Därför måste vår gemensamma grundskola försvaras.
          </note>
          <note>
            Socialdemokraterna vill inte medverka till en klasskola som sorterar
            elever efter social bakgrund eller begåvning.
          </note>
          <note>
            Tyvärr ser vi en sådan utveckling nu. Den borgerliga regeringen
            uppmuntrar stelbenta skolpengssystem, och man favoriserar privata
            skolor. Och inte nog med det: Resurserna skall tas från de kommunala
            skolorna, som redan bågnar under stora besparingar.
          </note>
          <note>
            Konsekvensen är att många barn i den svenska skolan har fått
            betydligt sämre skolgång. Det visar inte minst den utfrågning
            som utbildningsutskottet hade förra veckan. De elever som har
            fått vidkännas de största försämringarna är de som sedan tidigare
            har det svårt. De kan klara skolgången bra om de får stöd, men
            nu minskar stödet. Så iskallt fungerar segregationen! Så bryter
            man ner den rätt till likvärdighet som vi i riksdagen länge har
            varit ense om!
          </note>
          <note>
            Vi socialdemokrater anser inte att vi har råd med frikostiga
            enhetsbidrag till privatskolor. Barn är olika. Men de är lika
            mycket värda och kräver därför olika mycket av resurser. Vi säger
            nej till skolpengssystem som fördjupar klyftor mellan elever och
            som äventyrar målet om en skola för alla.
          </note>
          <note>
            Jag vill därför fråga skolministern: Hur har skolministern tänkt
            upprätthålla den likvärdiga utbildningen nu när den hotas?
          </note>
          <note>
            Herr talman! Regeringen har nu lagt fram förslag om läroplan
            och betyg för de olika skolformerna.
          </note>
          <note>
            Vi socialdemokrater ställer upp på delar av förslagen. Men vi
            har också allvarlig kritik och tar avstånd på flera punkter, t.ex.
            när det gäller betygen i grundskolan. Vi beklagar djupt att regeringen
            nu har frångått traditionen att ha en bred förankring för grundläggande
            skolbeslut. I
          </note>
          <note>
            stället hastar man fram besluten. Det verkar som om man vill
            förändra allt innan vi går till nästa val --
          </note>
          <note>
            kosta vad det kosta vill!
          </note>
          <note>
            Vi socialdemokrater vill dock än en gång -- på allvar -- framhålla
            hur viktigt det är för den svenska skolan att de politiska partierna
            i utskottet kan enas om huvuddragen i en ny läroplan och ett nytt
            betygssystem. Målsättningen måste vara att ett läroplansbeslut
            kan stå sig i 10--15 år, över regeringsskiften.
          </note>
          <note>
            Mot den här bakgrunden förstår vi inte varför utskottsmajoriteten
            inte ville tillstyrka vårt förslag om att skicka ut proposition
            och motioner om betygen i grundskolan på remiss. Det betygsförslag
            som vi nu skall hantera är ju till sina huvuddrag helt nytt och
            har i denna form inte gått ut på remiss till alla kunniga ute
            på fältet. Hur kan det skada att få in ytterligare synpunkter
            inför utskottets vidare arbete? Den frågan ställer jag till de
            borgerliga utskottsrepresentanterna.
          </note>
          <note>
            Herr talman! Regeringen har lagt fram förslag om ett helt nytt
            betygssystem för grundskolan.
          </note>
          <note>
            Skolorna skall själva få bestämma när de skall börja sätta betyg
            på barnen. Men betyg från femman vill man att det skall vara.
            Skolministern och regeringen öppnar dörrarna på vid gavel när
            det gäller att sätta betyg redan i första klass i grundskolan.
          </note>
          <note>
            Vi socialdemokrater anser att betyg är en nationell angelägenhet,
            och vi vill inte att betyg skall sättas före årskurs 8. Vi vill
            i stället betona utvecklingssamtalens betydelse i skolan. Vi vill
            alltså utveckla kvartssamtalen till en verklig kontaktform mellan
            hem och skola. Vi tror att det bästa sättet för lärare och föräldrar
            är att prata sig fram och att på det sättet utveckla barnens skolgång
            i ömsesidigt förtroende. Vi vill inte att betyg sätts redan i
            ettan. Men vill de borgerliga kompromissa med oss om betygsstarten
            kan vi så att säga gå ner till sjuan, som Betygsberedningen över
            blockgränserna enades om och som man fick starkt stöd för hos
            remissopinionen.
          </note>
          <note>
            Vi vet genom forskningen att barn inte är mogna att förstå vad
            betyg står för och vad som mäts. Först i tonåren kommer denna
            mognad. Små barn tar ett dåligt betyg som ett underkännande av
            dem själva som personer. Dåliga betyg kan knäcka självkänslan,
            och det vill vi inte utsätta barn för.
          </note>
          <note>
            Vi måste här i riksdagen ta vårt ansvar och besluta när det är
            lämpligt att börja sätta betyg.
          </note>
          <note>
            Lärarförbunden har enat sig om att säga nej till lokalt beslutade
            betyg. De vill ha en nationell betygsstart tidigast i sjuan. Deras
            motivering är att betyg styr undervisningen och att lokalt beslutade
            betyg skulle äventyra den likvärdiga utbildningen.
          </note>
          <note>
            Också Hem och skola förordar betygsstart tidigast i sjuan.
          </note>
          <note>
            Skolministerns betygssystem är en kraftig tillbakagång till gamla
            hårda skoltider och har starka ideologiska moderata drag. Regeringen
            har ingenting lärt av modern skolforskning om barns mognad och
            inlärning, och man vägrar att lyssna till remissopinioner.
          </note>
          <note>
            Till sist måste jag, herr talman, därför fråga: Är verkligen
            riksdagsmajoriteten beredd att driva igenom ett nytt betygssystem
            mot oppositionens, lärarnas, föräldrarnas och elevernas vilja?
            Är
          </note>
          <note>
            Centern, som tidigare stått för en framsynt skolpolitik, och
            Folkpartiet med sin förankring i lärarleden beredda att helt ignorera
            dessa starka åsiktsyttringar? Var finns lyhördheten?
          </note>
          <note type="speaker">
            Anf. 82 Statsrådet BEATRICE ASK (m):
          </note>
          <note>
            Herr talman! På riksdagens bord ligger många viktiga frågor den
            här hösten. Regeringens propositioner om nya läroplaner och betyg
            tillhör de allra viktigaste. För första gången finns nu möjlighet
            att skapa en helhet av målen och ramarna för skolväsendets olika
            delar.
          </note>
          <note>
            Det är en utmaning. De nya läroplanerna skall skapa den skola
            som skall förbereda barn och ungdomar för vuxenlivet i början
            av nästa sekel och ge vuxna de kompletteringar som behövs.
          </note>
          <note>
            Det förberedelsearbete som är gjort har engagerat många människor
            under lång tid. Avvägningarna av vad som är viktigt att kunna,
            vilka värderingar som skall prägla skolornas arbete, vem som skall
            ha ansvar för vad osv. är svåra. Inte desto mindre är de nödvändiga.
            Skolan kan och skall åstadkomma mycket, men skolan klarar inte
            allt.
          </note>
          <note>
            Regeringen har spänt sin båge. Vi siktar högt.
          </note>
          <note>
            Sverige måste höja sin kompetens på alla nivåer.
          </note>
          <note>
            Redan i regeringsförklaringen 1991 angav vi att vi vill skapa
            Europas bästa skola. Våra barn, ungdomar och vuxna skall få den
            bästa utbildning som vi kan åstadkomma.
          </note>
          <note>
            Jag är naturligtvis medveten om skolornas vardag.
          </note>
          <note>
            Även skolorna märker den ekonomiska krisen. Det är inte den ökade
            valfriheten som är problemet,
          </note>
          <note>
            Ewa Hedkvist Petersen. Det förändrade ansvaret för skolan har
            också sina barnsjukdomar. Men när jag träffar elever, lärare och
            föräldrar när jag besöker skolor runt om i landet är det ändå
            viljan att förbättra, kreativiteten och de många goda exemplen
            som är det bestående intrycket.
          </note>
          <note>
            Av just den anledningen är det min övertygelse att riksdagen
            med regeringens förslag som grund kan skapa förutsättningar för
            de visioner och den framtidstro som krävs för att skolan skall
            utvecklas, förnyas och nå ännu bättre resultat.
          </note>
          <note>
            Läroplansförslagen bygger vidare på tre viktiga idéer.
          </note>
          <note>
            För det första: Decentraliseringen och det nya styrsystemet för
            skolväsendet som riksdagen fattat beslut om skall fullföljas.
            I de förslag vi nu lagt fram tar vi konsekvenserna av tanken på
            målstyrning, dvs. att staten skall ange målen, inte vägarna att
            nå dem.
          </note>
          <note>
            För det andra: Genom större utrymme för elevers och föräldrars
            val vill vi öka intresset och motivationen för arbetet i skolan
            och skapa förutsättningar för ett fruktbart samarbete mellan hem
            och skola. Att eleverna måste få ett större inflytande och ansvar
            för de egna studierna är viktigt. Det handlar om att bejaka barns
            och ungdomars egna och naturliga intresse att söka kunskap.
          </note>
          <note>
            För det tredje: Våra förslag bygger på respekt för framför allt
            lärarnas erfarenheter och kompetens samt insikten om de variationer
            i mognad, erfarenhet och förutsättningar som eleverna har.
          </note>
          <note>
            Barn är inte födda med en inbyggd klocka som tickar fram jämnlånga
            inlärningsminuter åt dem.
          </note>
          <note>
            Deras erfarenheter är personliga och vitt skilda, liksom deras
            intressen. Vill vi försäkra oss om att alla elever skall få en
            rimlig och nödvändig del av den kunskapsmassa vi vet att det moderna
            samhället förutsätter, måste vi bygga en skola som ger ökat utrymme
            för variationer, flexibilitet och individuella hänsyn.
          </note>
          <note>
            Statens uppgift är att klart och tydligt ange vad som är ett
            minimikrav för skolan att uppnå och vart den bör sträva. Det behövs
            också fasta tillfällen för att stämma av att skolorna verkligen
            når dessa nivåer.
          </note>
          <note>
            I kursplaner för varje ämne skall målen anges och en nationell
            avstämning i förhållande till kursplanernas mål skall göras det
            femte och nionde året. När det gäller de mest grundläggande kunskaperna
            att läsa, skriva och räkna vill vi att skolorna skall stämma av
            elevernas kunskaper redan i andra klass.
          </note>
          <note>
            Det finns tre viktiga perspektiv som återkommer i förslagen.
            Det är det internationella perspektivet, det är det etiska perspektivet
            och det är miljöperspektivet. Konkreta exempel på hur dessa följs
            upp är förstärkningen av språkprogrammen, ett tydligt ansvar för
            rektor att förebygga och ingripa mot mobbning och att miljöfrågorna
            återkommer i flera av skolans ämnen. För gymnasieskolans del innebär
            öppningen för utvecklandet av en mer kursutformad skola inom programmens
            ram att nya vägar öppnas för otraditionella utbildningskombinationer.
            Jag vill redan nu understryka att regeringens förslag handlar
            om att ta bort hinder för en sådan utveckling, inte att tvinga
            gymnasieskolorna att organisera om sina utbildningar. Förslaget
            bygger på önskemål och synpunkter från skolor och kommuner som
            redan skaffat sig erfarenheter av den nya gymnasieskolan och som
            nu vill gå vidare.
          </note>
          <note>
            Det är naturligtvis med tillfredsställelse jag har följt det
            positiva mottagande som regeringens förslag har fått. Visserligen
            finns många synpunkter på detaljer. Inte minst varje ämnesföreträdare
            och intressegrupp har sina specialfrågor att bevaka.
          </note>
          <note>
            Men huvuddragen i den skolpolitik som regeringen för är något
            som vinner stor uppslutning.
          </note>
          <note>
            Besluten om att elever och föräldrar skall få välja skola och
            att fristående och offentliga skolor skall åtnjuta likvärdigt
            stöd är en stor framgång. Vår strävan att ge skolorna i samarbete
            med föräldrarna ökat utrymme för profilering när det gäller ämnen
            och arbetsformer välkomnas. Att elever och föräldrar skall få
            ordentliga besked om hur eleven lyckas i sina studier har varit
            ett allmänt önskemål länge. Dess värre tvingas jag konstatera
            att det är just på de här områdena som socialdemokraterna har
            de största invändningarna.
          </note>
          <note>
            Skolpengen skall avskaffas, hette det från den socialdemokratiska
            kongressen. De fristående skolorna behövs inte, var budskapet
            i en rapport från den socialdemokratiska riksdagsgruppen i augusti.
            Riktigt vad som menas är väl inte helt klart, för socialdemokraterna
            slinter i den här frågan än hit, än dit, ungefär som ''prästens
            lilla kråka'' i visan. Men i dag finns alla möjligheter att ge
            ett klart besked. Vill ni avskaffa rätten och möjligheten att
            välja skola, offentlig eller fristående? Törs ni här i dag säga
            att de över 200
          </note>
          <note>
            fristående skolor som arbetar runt om i landet är onödiga, att
            de inte behövs?
          </note>
          <note>
            I den socialdemokratiska rapporten heter det också: ''Nu finns
            utrymme för ett pedagogiskt nytänkande och ett experimenterande
            inom grundskolan som rymmer alla progressiva pedagogiska riktningar.''
            Det betyder att socialdemokraterna anser att allt nytänkande som
            kan behövas redan är möjligt att genomföra i den nuvarande grundskolan.
            Skall man tolka det som att socialdemokraterna säger nej till
            utökade möjligheter att göra lokala prioriteringar och bedömningar?
            Vi, dvs. regeringen, vill i vart fall öka utrymmet för lokala
            prioriteringar och bedömningar, för vi vet att behoven är olika
            och att det finns mer än en lösning som är bra.
          </note>
          <note>
            Till sist -- betygen. Få politiska frågor tycks kunna skapa sådana
            debatter och föda så många olika varianter som just betygen. Otaliga
            är de utredningar och beredningar som penetrerat frågan. Från
            regeringens sida är det tre saker som har varit viktiga. För det
            första måste elever och föräldrar få tydlig information om hur
            skolan bedömer elevens studieresultat. För det andra behövs sådan
            information tidigare än i dag. För det tredje måste avslutningsbetyg
            kunna användas vid urval till fortsatta studier och då måste de
            vara jämförbara, dvs. det krävs ett nationellt system.
          </note>
          <note>
            Vi har lagt fram ett sådant förslag. Från årskurs 5
          </note>
          <note>
            skall skolan skriftligen ge information till elever och föräldrar.
            Hur informationen utformas överlåter vi till skolorna att avgöra,
            men vi anser det naturligt att informationen mot slutet av skoltiden
            förbereder eleverna för betygssättning enligt den nationella modellen.
          </note>
          <note>
            Herr talman! Sverige har en lång utbildningstradition. Att alla
            barn skall ges goda kunskaper och färdigheter är vi överens om.
            Frågan gäller hur den ambitionen skall klaras av. Men det finns
            faktiskt inget facit som anger ett enda korrekt svar, giltigt
            för varje elev och giltigt för den dryga miljon barn och ungdomar
            som i morse och nästa alla andra morgnar promenerar i väg till
            sin skola.
          </note>
          <note>
            Svaren är många. Dem kan man bara finna ute i skolor och i klassrum.
            Vår uppgift i riksdag och regering är att ge elever, lärare och
            föräldrar möjlighet att söka dem.
          </note>
          <note type="speaker">
            Anf. 83 EWA HEDKVIST PETERSEN (s)
          </note>
          <note>
            replik:
          </note>
          <note>
            Herr talman! Skolministern avslutade med att säga att svaren
            finns ute i klassrummen. Så är det när det gäller betygen. Vi
            har fått ett svar till riksdagens partier. Nu ligger ärendet här
            i riksdagen.
          </note>
          <note>
            Vi har fått ett svar från klassrummen vad gäller betyg, från
            lärare, elever och föräldrar. De säger att de inte vill ha det
            betygsförslag som regeringen har lagt fram. De säger att de inte
            vill ha ett lokalt beslut om betygssystem. De säger att de inte
            vill att det skall öppnas dörrar för att sätta betyg från årskurs
            1. De är rädda att alla barn då inte får den likvärdiga utbildning
            som de har rätt till enligt skollagen. Jag tycker att vi skall
            lyssna på dem som finns i klassrummen. Jag vill påminna om frågan
            jag ställde till utskottets majoritet och hoppas få svar senare.
          </note>
          <note>
            Det är inte heller bara oppositionen och skolans folk som reagerar
            mot betygssystemet. Man reagerar också på t.ex. DN:s ledarsida
            mot hur detta hanteras. Där står så här: Den kritik som socialdemokraterna
            riktar mot regeringens hantering av betygsfrågan är däremot berättigad.
          </note>
          <note>
            När det stod klart att betygsberedningens parlamentariskt förankrade
            kompromissförslag inte var användbart borde regeringen ha tagit
            mer tid för såväl diskussioner med oppositionen som för en remissbehandling.
          </note>
          <note>
            Det finns alltså en bred kritik mot det förslag som föreligger
            och mot att det inte är förankrat innan det läggs fram, vilket
            vi har som svensk tradition.
          </note>
          <note>
            Jag tycker att det nu måste vara en uppgift för utskottet att
            hitta ett betygssystem som vi kan presentera för skolans folk
            och som vi vet kommer att fungera bra. Då kan vi inte öppna dörrarna
            för betyg redan från ettan, t.o.m. i 16 ämnen, vilket är teoretiskt
            möjligt. I regeringens proposition finns förslag till timplaner
            med 13--14 ämnen redan från ettan. Det är ingen orimlighet att
            vi öppnar för väldigt mycket betyg redan från ettan. Det vill
            inte föräldrar och barn ha. Detta måste vi lyssna på.
          </note>
          <note>
            Finns det inte någon lyhördhet hos regeringen? Vill ni inte lyssna
            och medverka till att vi får fram ett bättre beslut?
          </note>
          <note>
            Med valfriheten är det på det sättet att socialdemokraterna har
            infört rätten att välja skola. Vi kommer inte att avskaffa den.
            Men vi säger att man inte skall favorisera privata skolor.
          </note>
          <note>
            Man skall inte använda skolpengssystem som gör att barn som behöver
            stöd inte får det stöd de skall ha. Men så är situationen i dag.
            Riksdagens utbildningsutskotts utfrågning visade att de barn som
            far illa i skolan i dag är de som behöver stöd men inte får det.
            Det kan vi inte stillatigande åse.
          </note>
          <note>
            Jag vill än en gång fråga skolministern: Hur skall skolministern
            upprätthålla den likvärdiga utbildningen i landet? Jag fick inget
            svar.
          </note>
          <note type="speaker">
            Anf. 84 Statsrådet BEATRICE ASK (m):
          </note>
          <note>
            Herr talman! Först om betygen. Vi har fått svaren på vad elever,
            föräldrar och lärare tycker, säger socialdemokraterna. Jag ifrågasätter
            faktiskt det.
          </note>
          <note>
            Det finns många synpunkter, vi fick många synpunkter i den mycket
            breda remissomgång som gjordes. Men jag kan inte tro att de som
            svarat socialdemokraterna är emot att faktiskt få sin vilja igenom.
            Regeringens förslag handlar om att vi låter elever, lärare och
            föräldrar bestämma hur de vill att informationen skall utformas
            och när de vill börja göra det. Men vi säger att det skall vara
            skriftlig information från det femte året. Det förslaget bygger
            på att vi har tilltro till och respekt för det kunnande och den
            kompetens samt det ansvar för barnen som människor i skolorna
            har. Det är inte nödvändigt för riksdagen att förbjuda saker som
            man tycker är fel.
          </note>
          <note>
            Vill man inte ha betyg tidigare än i årskurs 9
          </note>
          <note>
            behöver man inte det enligt regeringens förslag. Så enkelt är
            det. Men vill man ha betyg tidigare finns den möjligheten. Jag
            tycker att det är viktigt att ha den flexibiliteten. Skälet är
            att betygen, eller framför allt information av olika slag och
            också de utvecklingssamtal som socialdemokraterna vill ha, utgör
            en pedagogisk modell, en metod, ett sätt att försöka göra föräldrarna
            delaktiga i det skolan sysslar med. Det innebär en återkoppling
            till eleven. Vi tror att det är viktigt att lämna utrymme för
            det lokala kunnande som finns.
          </note>
          <note>
            Rätten att välja skola har Socialdemokraterna infört, säger Ewa
            Hedkvist Petersen. Det är möjligt att ni har infört rätten --
            det står för övrigt inskrivet i internationella konventioner.
            Problemet under socialdemokratiskt maktinnehav har emellertid
            varit att möjligheten har varit starkt beskuren för huvuddelen
            av landets föräldrar. Man har helt enkelt inte haft råd, därför
            att bidragssystemen lekt svälta räv med fristående skolor. Av
            den anledningen har den här regeringen tagit initiativ --
          </note>
          <note>
            och beslut har fattats av riksdagen -- som gör det möjligt för
            fristående skolor att få rimliga ekonomiska villkor. Vi tycker
            att det är viktigt att rätten och möjligheten hänger ihop.
          </note>
          <note>
            Hur skall vi åstadkomma den likvärdiga utbildningen? frågar Ewa
            Hedkvist Petersen. Jag var inne på det i mitt inledningsanförande.
            Jag är alldeles övertygad om att vi bara kan uppnå likvärdig utbildning
            om vi bestämmer oss för vad vi vill att eleverna skall lära sig
            och ger möjlighet för lärare, föräldrar och andra att avgöra vad
            som krävs för att nå dit. Det är en väldig skillnad mellan ett
            flyktingbarn från Somalia som kommit till Sverige och börjar på
            årskurs 3 i den svenska skolan och ett barn från en lycklig familj,
            där barnet fått mycket stöd av föräldrar och andra under hela
            uppväxttiden. Det säger sig självt att dessa barn behöver olika
            typer av stöd, hjälp och inspiration för att nå samma resultat,
            dvs. den likvärdiga utbildningen. Det är detta vårt förslag bygger
            på.
          </note>
          <note type="speaker">
            Anf. 85 EWA HEDKVIST PETERSEN (s)
          </note>
          <note>
            replik:
          </note>
          <note>
            Herr talman! Skolministern börjar med att säga att hon ifrågasätter
            de yttringar som jag kom med i anledning av betygsförslaget. Lärarförbundet
            har faktiskt för en gångs skull samfällt -- det betonar man --
            enat sig och sagt att man inte vill ha regeringens betygssystem.
            Man vill ha ett betygssystem där betyg ges från årskurs 7. Det
            anser man främjar skolans arbete. Det tycker jag att vi skall
            beakta. Hem och skola har samma åsikt.
          </note>
          <note>
            Vi måste lyssna på dem som finns i skolan. Det rör sig om miljontals
            människor i vårt land.
          </note>
          <note>
            Problemet är bara, det förstår vi, att skolministern själv vill
            ha betyg tidigare i skolan. Det har hon sagt i de debatter som
            vi nu har haft under ett års tid.
          </note>
          <note>
            Nu har man hittat lösningen: skolorna skall få bestämma själva.
            Alltså öppnar vi för att om skolorna själva vill skall de få sätta
            betyg redan från ettan. Då slipper skolministern att stå för det,
            då skall man besluta det lokalt. Lärarförbunden säger att det
            inte fungerar i skolan. Det kan man inte förklara för elever och
            föräldrar. Det ligger väldigt mycket i det, tycker jag.
          </note>
          <note>
            Man kan inte ens utläsa i propositionen vem som skall besluta
            om det skall ges betyg. Vem är skolan?
          </note>
          <note>
            Skolministern sade ''man''. Är det rektorn, någon annan i skolan,
            läraren i klassen? Vem är det som skall besluta? Det finns en
            stor osäkerhet här. Ett sådant förslag kan vi inte lämna ifrån
            oss i riksdagen. Lärare, föräldrar och barn i Sverige skall veta
            när betyg börjar sättas och på vilka grunder.
          </note>
          <note>
            Skolministern och hennes parti vill naturligtvis främja de privata
            skolorna, därför att de utgör en spjutspets i privatiseringsstrategin.
            Det har t.o.m.
          </note>
          <note>
            statsministern vidimerat vid ett uttalande. Han sade att det
            här kunde ses som ett igångsättningsbidrag därför att det var
            så stort. Han kunde acceptera det.
          </note>
          <note>
            Vi ser i dag att de förändringar som regeringen gör hotar likvärdigheten
            i skolan. Jag är inte nöjd med skolministerns svar.
          </note>
          <note>
            Vi fick höra från kommun efter kommun vid utfrågningen att barn
            som behöver stöd inte får det.
          </note>
          <note>
            Rektorskollegiet i Stockholm har sagt att gränsen snart är nådd
            för vad de svaga eleverna klarar av.
          </note>
          <note>
            Då måste regeringen, anser vi, gå in med åtgärder.
          </note>
          <note>
            Då kan man inte bara säga att alla skall få välja skola när vi
            får skolpengssystem. Regeringen måste nu ta itu med den mycket
            svåra situation som vi har, då likvärdigheten hotas även om den
            är inskriven i skollagen.
          </note>
          <note type="speaker">
            Anf. 86 Statsrådet BEATRICE ASK (m):
          </note>
          <note>
            Herr talman! Om skolorna och kommunerna bryter mot skollagen
            och andra förordningar som säger att barn med behov av särskilt
            stöd skall få det, då måste Skolverket självklart ingripa. Det
            är alldeles orimligt annars.
          </note>
          <note>
            Det är fel att som socialdemokraterna påstå att de ekonomiska
            svårigheterna i många skolor beror på att vi har ett stöd som
            också innebär bidrag till fristående skolor. Många kommuner har
            inte ens någon friskola, det finns inga elever som går i friskolor,
            men de har ändå väldigt stora bekymmer.
          </note>
          <note>
            När man lyssnar på Ewa Hedkvist Petersen börjar man undra om
            ni vill riva upp decentraliseringen och det generella statsbidraget
            till kommunerna --
          </note>
          <note>
            den slutsatsen drar man -- och öronmärka, specialdestinera pengar
            igen. Är det detta ni vill?
          </note>
          <note>
            Vi vill inte det. Vi har alldeles nyss gått över till att ge
            kommunerna förtroendet att själva göra sina prioriteringar med
            hänsyn till de lagar och regler som gäller. Jag tycker att de
            skall ha rimlig tid på sig att leva upp till det.
          </note>
          <note>
            Ena minuten säger Ewa Hedkvist Petersen att elever, föräldrar,
            lärare och andra inte vill ha betyg tidigare. Om det vore så,
            kan inte regeringens förslag vara något problem för socialdemokraterna,
            för då blir det inga betyg, eller hur? Då ges möjligen skriftliga
            omdömen, vilket vi har sagt att vi skulle vilja ha.
          </note>
          <note>
            I grunden för den socialdemokratiska oppositionen ligger misstanken
            att ni inte har stöd bland elever och föräldrar för er inställning
            i betygsfrågan. Vi vet från mängder av undersökningar att det
            är så.
          </note>
          <note>
            Man vill ha tydligare information. Jag tycker att det är viktigt
            att skolorna i samverkan med föräldrarna får hitta former för
            att tydliggöra den informationen. Vi talar inte från regeringens
            sida om betyg ens i årskurs 5, utan vi talar om tydligare information
            och skriftlig sådan som ett komplement till de kvartssamtal som
            förs. För övrigt tycker jag att det är bra att socialdemokraterna
            i sitt förslag sagt att man bör utveckla dessa samtal -- utvecklingssamtal
            behövs.
          </note>
          <note>
            Men dessa samtal är icke i stället för utan en del av informationen
            till hemmen. Den skriftliga informationen behövs också.
          </note>
          <note>
            Andre vice talmannen anmälde att Ewa Hedkvist
          </note>
          <note>
            Petersen anhållit att till protokollet få antecknat att hon inte
            ägde rätt till ytterligare replik.
          </note>
          <note type="speaker">
            Anf. 87 CHRISTER LINDBLOM (fp):
          </note>
          <note>
            Herr talman! Skoldebatten i Sverige är i dag mer levande än på
            länge. Listan på diskussionspunkter kan göras oändligt lång, alltifrån
            övergripande frågor om hur skolan skall styras till detaljer om
            kursplaner och enskilda ämnens status. Det är stimulerande att
            arbeta med skolpolitik, därför att alla människor har någonting
            att säga om skolan.
          </note>
          <note>
            Man har gått där själv, man har barn som går där och av den anledningen
            har man erfarenheter.
          </note>
          <note>
            Under de senaste åren har förändringstakten varit exceptionellt
            hög inom skolområdet. När gamla invanda system förändras uppstår
            med självklarhet oro. Kommunaliseringen av lärartjänsterna gjordes
            på ett mycket tvivelaktigt sätt. Besparingarna inom kommunerna
            har ökat stressen på elever och personal i skolan. Många i skolan
            önskar sig kanske litet lugn och ro, och det kan vara förståeligt.
            Till dem vill jag säga att kontinuerlig utveckling och omprövning
            alltid är och måste vara en naturlig del av skolans vardag. Graden
            av förändringar kan naturligtvis växla över tiden.
          </note>
          <note>
            Jag vill i det här inlägget främst uppehålla mig vid barnens,
            ungdomarnas och föräldrarnas inflytande i skolan. Det är mycket
            nedslående besked som
          </note>
          <note>
            Skolverket lämnar i sin nationella utvärdering om just inflytandet.
            Att detta minskar med ökande ålder konfirmerar tidigare iakttagelser,
            bl.a. av
          </note>
          <note>
            Riksdagens revisorers rapport om gymnasieskolan.
          </note>
          <note>
            Självklart borde det vara tvärtom. Man kan fråga sig vad det
            beror på att inflytandet minskar. Det finns säkert många förklaringar.
            En kan vara alltför litet av pedagogisk utveckling, något som
            OECD
          </note>
          <note>
            observerade i sin rapport häromåret. Det centralstyrda, detaljreglerade
            system som nu har börjat brytas upp är en annan.
          </note>
          <note>
            Vår uppgift som politiker är att undanröja hinder och i görligaste
            mån skapa förutsättningar för professionalitet och utveckling
            i skolan. Jag tror att många lärare har känt sig fångade i den
            myriad av paragrafer som i detalj styrt deras yrkesliv. Detta
            har i sin tur drabbat eleverna i form av katedral undervisning
            och bristande inflytande. Att öka elevernas inflytande över sina
            studier och sin skolmiljö är fundamentalt för en positiv utveckling
            av svensk skola.
          </note>
          <note>
            Ordens makt över tanken är stor. Tillåt mig därför en semantisk
            fundering: begreppet ''lärare''
          </note>
          <note>
            betecknar någon som lär någon annan. Läraren är subjekt, eleven
            är objekt. Det är så som det bristande inflytandet kan beskrivas.
            En modern lärare fungerar naturligtvis inte på det sättet, utan
            mera som en guide i elevens kunskapssökande. Vi skulle kanske
            försöka hitta en annan benämning för läraryrket. Det står öppet
            för uppslag från kammarens ledamöter.
          </note>
          <note>
            Så långt klassrummet. Jag vill då säga något om barns och föräldrars
            inflytande i skolans styrprocess. Decentraliseringsprocessen får
            inte göra halt på kommunal skolstyrelse/nämnd-nivå.
          </note>
          <note>
            Folkpartiet har länge pläderat för att varje skola skall ha sin
            egen styrelse där föräldrarna har majoritet. Jag hade för en månad
            sedan själv tillfälle att studera hur ett sådant system fungerar
            i
          </note>
          <note>
            Nya Zeeland. Visserligen har man där ett helt annat styrsystem.
            Skolorna lyder direkt under ministeriet. Man har skolpeng som
            resurstilldelningsprincip, men man har styrelser där majoriteten
            utses genom direkta val bland skolans föräldrar. Det visar sig
            fungera mycket bra.
          </note>
          <note>
            Engagerade föräldrar arbetar sida vid sida med rektor och lärare
            för att skapa en så bra skola som möjligt.
          </note>
          <note>
            I Sverige kan riksdagen självfallet inte kommendera kommunerna
            att inrätta sådana styrelser. Gällande lagstiftning lägger dessutom
            en del hinder i vägen för att överföra hela beslutanderätten över
            skolan till en sådan styrelse.
          </note>
          <note>
            Men vi borde kanske röja undan en del av de hinder som finns
            för att göra det möjligt för de kommuner som skulle vilja ta steget
            fullt ut att kunna göra det.
          </note>
          <note>
            Det finns ändå goda exempel på lösningar inom lagens ram. Låt
            mig ge ett exempel. Sedan början av det här året har man i Lund
            något som man kallar för skolkonferens, där företrädare för föräldrar,
            elever, lärare och personal tillsammans med rektor behandlar principer
            och riktlinjer för skolverksamheten inom rektorsområdet.
          </note>
          <note>
            Brukarföreträdarna, dvs. föräldrar och elever, är i majoritet.
            Exempel på frågor som behandlas är fördelning och omfördelning
            av resurser, lokaldisposition, inköp av materiel och läromedel,
            schemaläggning och ordningsregler. Man yttrar sig också över budgeten
            till skolstyrelsen.
          </note>
          <note>
            Delegationen är villkorad så, att man inte hamnar i konflikt
            med t.ex. rektors ansvar enligt grunskoleförordning eller läroplan.
            Konferensen handlägger inte heller personalfrågor och frågor rörande
            enskilda elever/familjer. Tvistefrågor som man inte kan lösa i
            konferensen lämnas över till skolstyrelsen för avgörande. Hittills
            har det faktiskt varit ett enda fall som man har överlämnat till
            skiljenämnd, och i det fallet fick eleverna rätt, vilket är ganska
            glädjande.
          </note>
          <note>
            Det här exemplet visar att det finns kommuner som har tagit elev-
            och föräldrainflytandet på allvar och skapat en organisation för
            detta. Just organisationen eller institutionen är väldigt avgörande,
            annars finns det risk för att inflytanderesonemanget stannar vid
            tomt prat. Min och mitt partis förhoppning är att utvecklingen
            i den riktningen skall gå vidare i snabb takt. Jag är övertygad
            om att den svenska skolan är i behov av en smärre revolution på
            det här området, just därför att ett ökat inflytande och engagemang
            från elever och föräldrar är en grundförutsättning för en utveckling
            mot Europas bästa skola -- kanske t.o.m. viktigare än ökade ekonomiska
            reurser!
          </note>
          <note>
            Jag har en fråga till Ewa Hedkvist Petersen. Jag tycker att ni
            har en bristande logik i ert resonemang om friskolor. Ni säger
            i er rapport och i era uttalanden att friskolor skall få finnas.
            Men man får inte ta ut några avgifter i friskolorna, samtidigt
            som man inte är garanterad ersättning, framför allt inte via skolbudgeten.
            Då frågar jag mig: Hur skall en friskola över huvud taget kunna
            existera under dessa villkor? Jag vill gärna att Ewa Hedkvist
          </note>
          <note>
            Petersen reder ut detta för mig.
          </note>
          <note>
            Jag vill också svara på den fråga som ställdes om betyg. Ewa
            Hedkvist vet mycket väl att detta inte är någon pedagogisk knäckfråga,
            utan det är en ren politisk fråga. Vi vet också alla att de politiska
            partierna är splittrade. Jag delar Ewa Hedkvists syn på betygssättande
            av små barns prestationer. Låt oss diskutera betygsfrågan i utskottet.
            Det var det besked som vi gav under det senaste sammanträdet.
          </note>
          <note>
            Vi avvisade inte remissförslaget av något slags illvilja. Denna
            fråga kan inte ytterligare belysas genom en remissomgång. Det
            gäller att vi tar oss samman och tillsammans diskuterar för att
            hitta en gemensam lösning som är bra för alla parter. Det tror
            jag att vi skall kunna göra i utskottet.
          </note>
          <note type="speaker">
            Anf. 88 EWA HEDKVIST PETERSEN (s)
          </note>
          <note>
            replik:
          </note>
          <note>
            Herr talman! Jag uppskattar att Christer Lindblom talar om inflytande
            i skolan utan att enbart tala om att man skall få välja skola.
            Det är ju vad vi annars får höra från regeringshåll. Man får en
            känsla av att inflytande är synonymt med att kunna välja en annan
            skola. Jag instämmer i det som Hem och skolas nye ordförande säger
            i dag i Dagens
          </note>
          <note>
            Nyheter: ''Vi ska inte behöva välja en friskola för att känna
            oss delaktiga i våra barns skolgång.'' Det måste alltså utvecklas
            metoder för inflytande för elever och föräldrar. Det arbetet måste
            vi fortsätta med, och det är ett uppdrag som skolan har haft under
            många år, men det har gått mycket trögt.
          </note>
          <note>
            Det finns många metoder som man kan använda.
          </note>
          <note>
            Vi har i vår motion tagit upp frågan om föräldrarnas inflytande
            -- vi har naturligtvis tagit upp också elevernas inflytande, men
            det har vi gjort så många gånger tidigare. Vi vill att utskottet
            skall skicka tillbaka frågan om föräldrarnas inflytande till regeringen
            och att regeringen skall återkomma med synpunkter på formerna
            för hur man kan stärka föräldrarnas inflytande. Det är väldigt
            viktigt.
          </note>
          <note>
            Vi vill att friskolorna, precis som alla andra skolor, skall
            få resurser efter behov. I dag tilldelas de en garanterad summa
            oavsett elevernas behov. Det har visat sig att det i många fall
            har varit fråga om en överkompensation. Så kan man inte ha det.
          </note>
          <note>
            Friskolor har inte samma skyldighet gentemot eleverna som de
            kommunala skolorna har. Här sker det en snedfördelning av resurser
            som hotar likvärdigheten.
          </note>
          <note>
            Christer Lindblom sade att betygen är en politisk fråga och att
            partierna är splittrade sedan tidigare.
          </note>
          <note>
            Men i Betygsberedningen kom partierna utifrån sakliga grunder
            överens om att man inte bör sätta betyg före årskurs 7, eftersom
            små barn kan inte förstå innebörden av betyg. Det fanns en enighet
            i
          </note>
          <note>
            Betygsberedningen kring när betyg skall börja sättas. Varför
            går Folkpartiet ifrån den enigheten nu? Också ni hade en representant
            i
          </note>
          <note>
            Betygsberedningen som var med och resonerade sig fram till detta.
            Varför går ni ifrån den enigheten, när ni inte -- som Christer
            Lindblom sade -- tycker att man skall sätta betyg på småbarns
            prestationer?
          </note>
          <note>
            Varför lämnar ni då fältet öppet för detta? För mig går det här
            inte ihop. Vi måste ta vårt ansvar och ställa oss på barnens sida.
            Är Folkpartiet berett att göra det?
          </note>
          <note type="speaker">
            Anf. 89 CHRISTER LINDBLOM (fp)
          </note>
          <note>
            replik:
          </note>
          <note>
            Herr talman! Jag ställer mig bakom den princip som redovisas
            i den proposition som så småningom skall behandlas i utskottet.
            Den är egentligen en konsekvens av tidigare beslut, som har fattats
            av
          </note>
          <note>
            Ewa Hedkvist Petersens partivänner. Denna princip utgör också
            en del i decentraliseringen av beslutsprocessen. Det är nu kommunen
            som är huvudman, inte staten. Därför måste många beslut föras
            ut till den kommunala nivån.
          </note>
          <note>
            Sedan håller jag med om att begreppet ''lokalt''
          </note>
          <note>
            behöver utvecklas ytterligare i utskottet. Vi måste klargöra
            var ansvaret för de olika besluten skall ligga. För min egen del
            är jag inte beredd att hänföra t.ex. beslut om hur och när betyg
            skall ges till en politisk nämnd. Jag ser betygen som en del i
            den arsenal som läraren har i sin kommunikation med elever och
            föräldrar. Därför är det under denna dialog som jag anser att
            besluten skall fattas.
          </note>
          <note>
            Men jag inser också att det är svårt att driva den principen
            vidare med det kompakta motstånd som finns hos Socialdemokraterna
            men även hos lärarorganisationerna. Jag har tidigare flera gånger
            sagt det, och jag upprepar det igen: Låt oss sätta oss ned och
            diskutera frågan i utskottet. Vi kan ändå inte komma fram till
            någon lösning här i en öppen debatt.
          </note>
          <note>
            Den andra frågan handlade om ersättningen till friskolorna. Det
            som jag vänder mig emot och som jag tycker är en logisk kullerbytta
            är att man nu säger att när friskolorna får pengar dräneras därmed
            det offentliga skolväsendets resurser.
          </note>
          <note>
            Oavsett vilken princip man tillämpar -- en fast ersättning eller
            ersättning efter behov -- kommer pengarna ändå att tas från samma
            pott. Det är det som jag inte begriper. Man hävdar att friskolor
            skall få finnas, men att de inte skall bekostas med pengar från
            skolbudgeten, eftersom de inte omedelbart kan kompenseras för
            de förluster som görs. Jag begriper inte logiken i det tankeledet.
            Antingen säger man nej till friskolor eller också säger man ja
            till dem, och då skall de också ha de resurser som de behöver,
            oavsett om det är efter en fast procentsats eller -- som Ewa Hedkvist
            säger -- efter behov.
          </note>
          <note type="speaker">
            Anf. 90 EWA HEDKVIST PETERSEN (s)
          </note>
          <note>
            replik:
          </note>
          <note>
            Herr talman! Numera går statsbidragen till kommunerna i en påse.
            Kommunerna får sedan fördela sina egna pengar och de pengar som
            de får från staten till olika förvaltningar. Det vi vänder oss
            emot är att ni inom majoriteten har stiftat en lag som säger att
            friskolorna skall ha en viss del av skolpengarna, oavsett vilka
            behov som eleverna har, trots att de inte har samma skyldigheter
            som kommunala skolor. Vi vill att friskolorna skall få pengar
            efter behov, och pengarna måste då tas från den kommunala kassan.
            Om inte kommunen ger berörda elever skolundervisning, så får privatskolorna
            göra det, och då tas pengarna från samma kassa. Vi vänder oss
            emot att friskolorna nu får en överkompensation, vilket går ut
            över de kommunala skolorna.
          </note>
          <note>
            När det gäller betygen säger Christer Lindblom att riksdagen
            har fastslagit en princip om decentralisering av beslut och den
            måste man fullfölja. Så inleder han sitt resonemang. Det finns
            ingenting som säger att man måste släppa all styrning bara för
            att riksdagen har beslutat om en kommunaliserad skola. Detta är
            ett skenargument.
          </note>
          <note>
            Det håller inte. Riksdagen kan besluta om när betyg skall börja
            sättas, och det anser jag att den skall göra.
          </note>
          <note>
            Sedan säger Christer Lindblom att han inser att det är omöjligt
            att fatta beslut om att man lokalt skall få bestämma om betygen,
            eftersom det är så många som är emot detta. Då måste jag fråga
            Christer
          </note>
          <note>
            Lindblom: Innebär det att ni nu är beredda att diskutera en nationellt
            beslutad betygsstart?
          </note>
          <note>
            Innebär det att ni nu faktiskt är lyhörda för den opinion som
            finns i skolan, bland elever och föräldrar? Innebär det att vi,
            när vi skiljs åt vid riksdagens juluppehåll, kommer att ha skapat
            ett bra betygssystem som utgår från barnens situation?
          </note>
          <note type="speaker">
            Anf. 91 CHRISTER LINDBLOM (fp)
          </note>
          <note>
            replik:
          </note>
          <note>
            Herr talman! Jag vill berätta varför vi har fattat beslut om
            en fastställd ersättningsnorm för friskolor och varför även mitt
            parti och jag själv står bakom detta. Det är för att begreppet
            ''efter behov'' nog är det mest tänjbara jag kan tänka mig.
          </note>
          <note>
            I en del kommuner, där företrädare för Eva
          </note>
          <note>
            Hedkvist Petersens eget parti är i majoritet, tror jag att man
            i många fall skulle säga att behovet är noll --
          </note>
          <note>
            inga friskolor behövs. Men om det finns ett antal föräldrar som
            tycker att detta är väsentligt, blir det problem med att livnära
            sig. Då blir det den gamla stilen, som vi har vänt oss emot, nämligen
            att plånbokens tjocklek avgör om mina barn skall få delta i en
            alternativ skolverksamhet. Detta tycker vi är en mycket dålig
            variant.
          </note>
          <note>
            Vi tycker att alla barn skall ha samma möjligheter, vilket också
            Eva Hedkvist Petersen tidigare sade att hon tycker. Då skall naturligtvis
            barn som går i friskolor ha samma möjligheter. Ibland är det som
            om frågan om friskolor handlade om en dragkamp mellan kommunen
            och huvudmannen för friskolan, men det är ju barnen i friskolorna
            det gäller. Det handlar om deras rättigheter att få likartade
            resurser som barnen i den offentliga skolan.
          </note>
          <note>
            Överkompensation förekommer säkert i ett sådant här system, men
            underkompensationen är mycket vanlig. Jag talade i förra veckan
            med företrädare för Waldorfskolan. De hade räknat ut att en del
            skolor kanske får en 60-procentig täckningsgrad i stället för
            en 85-procentig.
          </note>
          <note>
            Med principen att betygen är en del av den arsenal som lärare
            har i sitt umgänge med elever och föräldrar i kommunikationen
            om kunskap och kunskapsutveckling, ser jag det som naturligt att
            nu ha denna delegation ute i kommunen. Därför kan jag inte förstå
            hur den principen kan halta. Ser man på betyg som något annat,
            kan det möjligtvis halta, men detta är mitt synsätt. Jag tycker
            att det finns en lätt hysteri och dramatik runt betygen som borde
            tonas ner. Betyg är ett av de olika verktyg som finns.
          </note>
          <note>
            Jag vet inte hur många gånger jag till Eva Hedkvist
          </note>
          <note>
            Petersen och andra i utskottet har sagt att jag m.fl.
          </note>
          <note>
            i utskottet är beredda att sätta oss ned för att diskutera och
            försöka hitta en lösning. Jag kallar detta för lyhördhet och samarbetsvilja.
            Vi skall säkert framåt juluppehållet skiljas i god sämja och då
            ha hittat ett bra system som alla kan acceptera.
          </note>
          <note>
            Andre vice talmannen anmälde att Eva Hedkvist
          </note>
          <note>
            Petersen anhållit att till protokollet få antecknat att hon inte
            ägde rätt till ytterligare replik.
          </note>
          <note type="speaker">
            Anf. 92 CHRISTINA LINDERHOLM (c):
          </note>
          <note>
            Herr talman! Det är Centern som står för den långsiktiga stabiliteten
            i svensk skolpolitik. Detta visade sig under 1980-talet då många
            av Centerns synpunkter vann gehör och då dessutom Centern ofta
            fick freda skolan från drastiska nedskärningar, som med det regelsystem
            som då vidlådde skolverksamheten skulle ha drabbat undervisningen
            hårt. Det visar sig nu när Centerns decentraliseringssträvanden
            också är regeringens politik.
          </note>
          <note>
            Min första fråga till Socialdemokraterna är om ni är beredda
            att medverka till att fullfölja den strategi som Göran Persson
            drog upp i slutet av 1980-talet och som i stora delar började
            genomföras med stöd från Centern. Det var en politik som innebar
            en avreglering av skolan och ett decentraliserat ansvar.
          </note>
          <note>
            Den enskilda skolan blev äntligen myndigförklarad med en tilltro
            till lokal kompetens, där skolledare, lärare, elever och föräldrar
            fick ett stort ansvar för att fylla nationella och lokala mål
            med innehåll och för att organisera skolverksamheten efter egna
            arbetssätt och arbetsformer. Jag rekommenderar propositionen och
            betänkandet om skolans utveckling och styrning till förnyad läsning,
            om den har glömts bort.
          </note>
          <note>
            Det finns skäl att påminna om att
          </note>
          <note>
            Socialdemokraterna, i likhet med Centern, drev frågor som ämnesövergripande
            undervisning, lärarlag, åldersblandad undervisning och inflytande
            för elever och föräldrar. Tyvärr vågade inte
          </note>
          <note>
            Socialdemokraterna löpa linan ut när det gällde inflytande för
            föräldrar.
          </note>
          <note>
            Nu skiljer ni socialdemokrater ut er i skolpolitiken.
          </note>
          <note>
            Ni står för det förgångna, det passerade och har uppenbarligen
            ingen framtidstro och inte heller tilltro till er tidigare politik.
            Er skolpolitik liknar alltmer er ekonomiska politik, dvs. höga
            toner om förändring och retoriska vinklingar om ny inriktning.
            Men bakom orden finns ingen substans.
          </note>
          <note>
            Inte i något sammanhang talar ni om hur eller vilken ny inriktning
            ni avser att driva. Slagordens retorik klingar ut i tomma intet.
            Detta är inte politisk vision, utan ytterligare ett exempel på
          </note>
          <note>
            Socialdemokraternas icke-politik.
          </note>
          <note>
            Den motion som ni socialdemokrater har lämnat till läroplanspropositionen
            är mera en lärarfacklig inlaga än ett politiskt dokument. På punkt
            efter punkt följer ni Lärarförbundets fackliga synpunkter, men
            era egna visioner saknas.
          </note>
          <note>
            Enligt Centerns uppfattning, och regeringens, skall skolans viktiga
            verksamhet styras med få och tydliga mål. Grunden skall vara skollag,
            läroplanens mål och riktlinjer samt kursplanerna.
          </note>
          <note>
            Där finns skolans uppdrag.
          </note>
          <note>
            Den socialdemokratiska skolan skall vara så centralstyrd som
            möjligt och med många styrmedel. Ni vågar inte tro på lärarnas
            professionalitet, elevernas vilja att lära, skolledarnas förmåga
            att vara kompetenta ledare och inte heller på en skola där föräldrarnas
            delaktighet är viktig för barnen. Detta visar sig tydligt när
            det markeras att det är den politiska kommunala ledningen som
            på en rad punkter skall ha ett avgörande ansvar. Det gäller skolans
            utveckling och profilering, jämkning av timplaner och betygen.
            Dessutom har vi här i kammaren i dag fått höra att ni vill decentralisera
            ytterligare.
          </note>
          <note>
            Ni rycker undan grunden för lokal utveckling och lokalt ansvar
            för undervisningens utveckling och arbetsformer.
          </note>
          <note>
            Som ett kuriöst exempel bland många i er motion kan man notera
            att elevernas inflytande skall anges i timplanen och begränsas
            till ett bestämt antal timmar. Vi anser att elevernas inflytande
            är viktigare än så. Inflytandet måste med nödvändighet finnas
            som en grund för delaktighet i klassrummet. När elevernas egen
            kraft, engagemang och intresse tas tillvara, blir det en levande
            vilja att lära.
          </note>
          <note>
            Den socialdemokratiska partimotionen skulle kunna ha rubriken
            ''läst men ej förstått''. Ni läser ut saker i propositionen som
            inte står där. Var står det t.ex. att den svenska skolan skall
            vara konfessionell? Det går säkert att hitta på massor av saker
            som den svenska skolan inte skall vara.
          </note>
          <note>
            Intressantare vore att få veta hur
          </note>
          <note>
            Socialdemokraterna vill att den skall vara. Men detta undanhålls
            resten av riksdagen.
          </note>
          <note>
            Slutligen, betygen. Betyg i ett tidigt skede av grundskolan är
            inget som eftersträvas av vare sig
          </note>
          <note>
            Centern, lärarkåren eller föräldrarna. Men ett friare betygssystem,
            där betygen blir en del av skolans utvärdering -- inte minst av
            sitt eget arbete -- är en förutsättning för en lokal frihet. Det
            finns säkert inget system som är helt invändningsfritt, men för
            att ge den lokala skolan ett helhetsansvar är en konstruktion
            i likhet med den som föreslås i propositionen en bra och inte
            alltför styrande modell. Socialdemokraterna har även här ställt
            sig vid sidan av utvecklingen.
          </note>
          <note>
            Dessutom har de fel i påståendet att Hem och skola anser att
            betyg skall beslutas införas från och med årskurs 7. Hem och skola
            sade i sitt remissyttrande att det är skolans arbetssätt som skall
            avgöra hur och när utvärdering skall ske. Herr talman! Jag har
            valt att syna innehållet i den socialdemokratiska motionen och
            konstaterat den ihålighet och den reaktionära anda som den ger
            uttryck för. Utifrån detta kan man fråga sig: Finns det en vilja
            att konstruktivt arbeta för en samsyn vad beträffar de grundläggande
            mål och riktlinjer som den svenska skolan behöver för att få den
            skola som jag uppfattar att vi alla förespråkar -- en skola som
            ger eleverna rätt till en likvärdig, inte likformig, utbildning
            efter sina förutsättningar, intressen och behov, en skola för
            bildning som ger kunniga, självständiga ungdomar och som vågar
            stå för såväl de svagas rätt som behovet av excellens? Vi behöver
            många svar från Socialdemokraterna.
          </note>
          <note>
            (Applåder)
          </note>
          <note type="speaker">
            Anf. 93 EVA HEDKVIST PETERSEN (s)
          </note>
          <note>
            replik:
          </note>
          <note>
            Herr talman! Det är tydligt att Christina
          </note>
          <note>
            Linderholm har valt taktiken anfall är bästa försvar.
          </note>
          <note>
            Jag kan inte dra någon annan slutsats än att man i
          </note>
          <note>
            Centerpartiet känner sig väldigt obekväm i den borgerliga regeringsmajoritetens
            skolpolitik, att man känner att man har tvingats att förflytta
            sina positioner mot det moderata partiet och att man egentligen
            inte tycker om detta. Jag drar denna slutsats mot bakgrund av
            hur jag sedan tidigare känner Centerpartiet från utbildningsutskottet
            som ett Centerparti som det har gått att resonera sig fram med.
            Det har gått att fatta beslut utifrån vad som är bäst för att
            utveckla en bra grundskola för alla barn.
          </note>
          <note>
            Nu signalerar Christina Linderholm andra tongångar i den här
            debatten. Men jag vill fråga:
          </note>
          <note>
            Har Centerpartiet en vilja att under det arbete som vi har framför
            oss diskutera med
          </note>
          <note>
            Socialdemokraterna om en läroplan men också om betyg?
          </note>
          <note>
            Christina Linderholm säger att vi socialdemokrater inte har några
            visioner. Socialdemokratins vision är att skapa en skola där alla
            barn trivs och dit barnen kan gå och inte behöver fly ifrån, en
            skola med god undervisning och god kvalitet på skolarbetet, och
            där man träffar barn från olika samhällsförhållanden. Det är bra
            för hela samhället -- det vet vi. Även Centern har åtminstone
            tidigare stått för den uppfattningen.
          </note>
          <note>
            Christina Linderholm säger även att vi socialdemokrater inte
            är intresserade av ämnesövergripande undervisning. Läs motionen
            ordentligt, Christina Linderholm -- utan denna försvarsattityd!
            Då kommer Christina Linderholm att finna att det finns mängder
            med bra förslag i den. Hon kommer även att finna att
          </note>
          <note>
            Socialdemokraterna fullföljer den skolpolitik som vi och Centern
            tidigare gemensamt stod för.
          </note>
          <note>
            Christina Linderholm säger att man inte bör eftersträva betyg
            tidigt i skolan, för små barn. Men varför har Centern ställt upp
            på det här förslaget?
          </note>
          <note>
            Varför har ni i Centern gått med på att öppna dörrar för att
            sätta betyg redan från ettans årskurs?
          </note>
          <note>
            Förslaget innebär ju det! Anser Christina
          </note>
          <note>
            Linderholm att små barn kan ta emot betyg, att det är lämpligt
            att små barn får betyg i skolan? Jag skulle vilja ha svar på den
            frågan.
          </note>
          <note>
            Vem, Christina Linderholm, skall besluta i frågan, om det skall
            ges betyg på en viss skola? Det vore bra att få besked från Christina
            Linderholm, eftersom hon tydligen har svaren på alla frågor.
          </note>
          <note type="speaker">
            Anf. 94 CHRISTINA LINDERHOLM (c)
          </note>
          <note>
            replik:
          </note>
          <note>
            Herr talman! Jag hörde litet dåligt vad Ewa
          </note>
          <note>
            Hedkvist Petersen sade där bortifrån, så om jag har missat någonting
            beror det på att ljudet inte går fram riktigt.
          </note>
          <note>
            Centern är inte obekväm i skolpolitiken. Att vi nu beslutat ge
            skolan det totala och fulla ansvaret för skolans utveckling och
            elevernas lärande är en helt logisk fortsättning på den utveckling
            som har varit.
          </note>
          <note>
            För att kunna resonera med varandra måste man veta vad den andra
            vill. Det har inte framgått, vare sig här i kammaren i dag eller
            av motionen, vad
          </note>
          <note>
            Socialdemokraterna vill med skolan. Att säga att vi skall ha
            en skola för alla räcker inte, Ewa Hedkvist
          </note>
          <note>
            Petersen! Det vill vi alla. Det ställer vi upp på. Ett av de
            nationella målen är att vi skall ha en skola för alla, som ger
            en likvärdig utbildning åt alla utifrån deras förutsättningar
            och behov. Det är inte det vi behöver höra av Socialdemokraterna
            för att kunna sätta oss ned och resonera om skolans utveckling.
          </note>
          <note>
            För mig är det helt klart -- och det stöds av både internationell
            och nationell forskning -- att utan ett lokalt ansvarstagande
            och utan ett lokalt medinflytande sker ingen utveckling. Det går
            inte att styra skolan från en nationell bas, annat än med tydliga
            målformuleringar, och det är just vad vi är på väg mot.
          </note>
          <note>
            Centern står trygg bakom den proposition om läroplan för grundskolan
            som lagts fram. Men var står Socialdemokraterna? Jag vet fortfarande
            inte det. Dessutom vill Centern, liksom regeringen i övrigt, gå
            framåt, inte bakåt.
          </note>
          <note>
            Vad beträffar betygen, är det fortfarande de lokala arbetsformerna
            som skall vara avgörande för vilken metod för utvärdering som
            skall användas. Betyg är aldrig avgörande för likvärdighet. Betyg
            är styrande vad gäller skolan på ett sätt som vi inte vill vara
            med om.
          </note>
          <note type="speaker">
            Anf. 95 EWA HEDKVIST PETERSEN (s)
          </note>
          <note>
            replik:
          </note>
          <note>
            Herr talman! När jag ser vad som händer i den svenska skolan
            tycker jag att Centerpartiet uppträder något aningslöst. Christina
            Linderholm fanns kanske med vid utfrågningen i utbildningsutskottet
            förra torsdagen och har säkert tagit del av vad som sades. Där
            fick vi klara besked om att likvärdigheten hotas; inte överallt,
            men på många håll i landet.
          </note>
          <note>
            Jag har inte hört vad Christina Linderholm och
          </note>
          <note>
            Centerpartiet vill göra åt det. Det enda hon säger är att man
            står trygg bakom regeringens proposition och regeringens politik.
            Men det är inget besked nu när utvecklingen skenar i väg. I ett
            decentraliserat ansvar ingår också att riksdagen följer upp vad
            som händer och tar konsekvenserna av det som kommer fram vid en
            sådan uppföljning.
          </note>
          <note>
            Socialdemokratin har ett besked om vad som bör göras. Vi vill
            se till att resurserna fördelas efter barnens behov, så att de
            barn som verkligen behöver stöd får det. I dag sker inte det,
            med alla skolpengstankar som finns och generösa bidrag till friskolor.
            Kan Centern acceptera den utvecklingen?
          </note>
          <note>
            Jag tycker fortfarande inte att jag har fått besked från Centerpartiet
            om betygen. Står ni trygga också bakom ett betygssystem som öppnar
            möjligheterna att ge betyg från årskurs 1? Vägrar ni att dra några
            slutsatser av skolforskningen och forskningen om inlärning, där
            det sägs att små barn inte kan förstå vad betyg är?
          </note>
          <note>
            Vill ni också låta bli att vara lyhörda, eller vill ni vara det?
            Vill ni lyssna på remissopinionen? Den stödde Betygsberedningen,
            som inte ville införa betyg före årskurs 7. Ni hade ju också en
            representant i Betygsberedningen.
          </note>
          <note>
            Att vilja ha en lokal skolutveckling måste inte innebära att
            man struntar i remissopinioner och i den sakkunskap som finns
            ute på fältet och att man inte vågar fatta beslut här i Sveriges
            riksdag. Så bekvämt kan man inte göra det för sig, att man låter
            bli att fatta beslut genom att hänvisa till lokal skolutveckling.
          </note>
          <note>
            Vi socialdemokrater står bakom den styrning som inleddes med
            hjälp av Göran Persson. Det innebar inte total frihet från styrning,
            utan gav klara besked om ramarna för skolan.
          </note>
          <note type="speaker">
            Anf. 96 CHRISTINA LINDERHOLM (c)
          </note>
          <note>
            replik:
          </note>
          <note>
            Herr talman! Jag undrar om det inte är
          </note>
          <note>
            Socialdemokraterna som är aningslösa och Centern aningen mer
            realistisk. Fortfarande kvarstår frågan hur det skall gå till,
            Ewa Hedkvist Petersen. Skall det ske genom att riksdag och regering
            återigen skall reglera skolan in i minsta detalj? Är det så vi
            skall lösa de problem som vi alla vet finns i vissa skolor?
          </note>
          <note>
            Självfallet står vi centerpartister bakom propositionen, eftersom
            det i den markeras oerhört tydligt att svaga elever skall få stöd.
            Det både står i propositionen och anges i skollagen. Det är självklart
            att så skall ske. Men det är fortfarande den lokala skolans ansvar
            att se till att de svaga eleverna får särskilt stöd, genom de
            lokala politikernas tilldelning till skolorna.
          </note>
          <note>
            Ewa Hedkvist Petersen har dessutom fel när hon säger att det
            vid utbildningsutskottets utfrågning framkom att de svaga eleverna
            inte får särskilt stöd.
          </note>
          <note>
            Tvärtom sade representanter för kommunerna att de svaga eleverna
            får det stöd som behövs, men för mellangruppen har det blivit
            sämre. Hur skall riksdag och regering kunna styra pengarna i den
            enskilda skolan till den ena eller andra eleven?
          </note>
          <note>
            I vår motion har vi skrivit att man inte skall ge betygsliknande
            omdömen för tidigt -- inte före årskurs 5, om jag inte minns fel.
            Det står jag självfallet fast vid. Men det är samtidigt så, precis
            som Ewa Hedkvist Petersen betonar och som jag också sagt tidigare,
            att lärare, föräldrar och elever är överens, med stöd av forskningsresultaten,
            att små barn inte skall ha betyg. Var ligger risken?
          </note>
          <note>
            Varför skall vi skriva folk på näsan sådant som ute i skolorna
            redan är självklart?
          </note>
          <note>
            Den metod för bidrag till friskolor som Ewa
          </note>
          <note>
            Hedkvist Petersen föreslår är självfallet mer segregerande än
            ett rimligt bidrag till de fristående skolorna för att få större
            rättvisa mellan de olika skolorna i kommunerna.
          </note>
          <note>
            Förste vice talmannen anmälde att Ewa Hedkvist
          </note>
          <note>
            Petersen anhållit att till protokollet få antecknat att hon inte
            ägde rätt till ytterligare replik.
          </note>
          <note type="speaker">
            Anf. 97 INGRID NÄSLUND (kds):
          </note>
          <note>
            Herr talman! Att skolan behöver utvecklas och förändras tror
            jag att alla är överens om. Skolan har egentligen alltid varit
            på väg. Det har för det mesta inte varit fråga om några snabba,
            dramatiska förändringar. Oftast har det varit de små stegens förändringar.
            I det trägna vardagsarbetet har ibland ett spännande utvecklingsarbete
            vuxit fram.
          </note>
          <note>
            En del av framstegen har inspirerats av nya tankar, som kommit
            till uttryck i läroplaner och andra officiella dokument. Andra
            utvecklingstankar har kanske någon enskild lärare kommit på under
            lektionsförberedelser, en sen kväll eller i ett inspirerat ögonblick
            i en klassrumssituation, där behovet av förnyelse gjort sig påmint.
          </note>
          <note>
            En del nya grepp i läroplaner eller moderna strömningar i den
            pedagogiska debatten har aldrig fått gehör hos någon majoritet
            av lärare. De har varit för orealistiska och saknat förutsättningar
            att överleva i den stundtals ganska kärva verklighet som utgör
            skolans vardagsvärld.
          </note>
          <note>
            Det finns många inspirerande tankar och många värdefulla idéer
            i den proposition där riktlinjer föreslås för den nya läroplanen
            för grundskolan. Vi ställer i huvudsak upp bakom den. Jag är mycket
            tilltalad av tanken på att det är viktigt att ge våra barn och
            ungdomar ''tidlösa'' kunskaper, som inte påverkas av den allt
            snabbare förändringstakten på många områden i vårt samhälle. Det
            gäller viktiga delar av vårt och andra folks kulturarv som skolan
            kan förmedla via saga, poesi och litteratur, konst, hantverk,
            musik och religion. Det som kan attrahera och inspirera människor
            och göra livet meningsfullt måste få vara en väsentlig del av
            den värld skolan skall göra tillgänglig för de unga.
          </note>
          <note>
            När detta är sagt vill jag uttrycka stark oro.
          </note>
          <note>
            Samtidigt som det i propositionen i flera sammanhang och på ett
            utomordentligt sätt talas om den stora betydelsen av en ''skola
            för bildning'', får humanistiska ämnen som historia och religion
            mindre utrymme än tidigare. NO-ämnena har fått breda ut sig på
            SO-ämnenas bekostnad, i jämförelse med vad som sägs i Lgr 80.
            Det finns ingen argumentation till stöd för detta. Man kan inte
            komma ifrån frågan om det bara är en olyckshändelse som har gjort
            att det har råkat bli så här eller om det finns en tanke bakom.
          </note>
          <note>
            Jag menar att vi mer än någonsin tidigare har behov av att fördjupa
            oss i de ämnen som mer än andra ger anledning att begrunda sammanhang
            och helhet. En förändringsprocess är ständigt på gång, men den
            har en tendens att gå allt snabbare. Det kommer många människor
            från andra delar av vår värld och bosätter sig i Sverige. Många
            av dem har en kulturell bakgrund som skiljer sig från vår.
          </note>
          <note>
            Vårt samhälle kommer att få en alltmer internationell prägel,
            med växande samspel mellan länder och folk. I propositionen uttrycker
            man en medvetenhet om att kraven på en fastare förankring i den
            egna kulturen, historien och språket skärps i ett mer internationellt
            orienterat samhälle. Detta är en förutsättning för att skapa solidaritet,
            förståelse och respekt för andra folk och kulturer. Jag är övertygad
            om att mycket av bristande förståelse, främlingsfientlighet och
            våld mot den som är annorlunda har sin utgångspunkt i en otrygghet
            i den egna identiteten. Generositet och tolerans kommer inifrån
            och är tecken på personlig utveckling.
          </note>
          <note>
            Någon kanske tycker att de ungas personlighetsutveckling i första
            hand är hemmens ansvar. Jag håller med till hundra procent, men
            i vår hektiska tid, med dubbelarbete och stress, är det inte alltid
            lätt att förmedla alla de goda värden man önskar till sina barn.
          </note>
          <note>
            Dessutom är många föräldrar ganska vilsna. Vad har de själva
            fått för undervisning när det gäller vår kulturs grundläggande
            normer, vår religion, vårt kulturarv och vår historia? Vilka förutsättningar
            har de fått att förstå andra folks religion, kultur och historia?
            En sak kan utan vidare slås fast: dessa kunskaper är mycket ojämnt
            fördelade, beroende på vilken skola man gått i och vilken undervisning
            man fått. Skälet till detta är den olyckliga bindningen till block
            när det gäller SO- och NO-
          </note>
          <note>
            ämnena. Detta har öppnat för en mycket olycklig godtycklighet
            när det gäller de enskilda ämnena inom blocken.
          </note>
          <note>
            I en nationell utvärdering häromåret i Skolverkets regi visade
            det sig att religionsämnet praktiskt taget helt försummats i 25
            % av klasserna i årskurs 5. I
          </note>
          <note>
            50 % av femmorna hade man sysslat med bara ett par arbetsområden
            inom ämnet. I 25 % var undervisningen i stort sett vad som kunde
            förväntas. Och ändå slogs det fast i Lgr 80 att religionsämnet
            skulle ha 38 % av tiden inom blocket. Detta upprepades i en läroplansförordning
          </note>
          <note>
            1988.
          </note>
          <note>
            I de nya direktiven till Läroplanskommittén påpekades att man
            skulle utgå från erfarenheter av nu gällande läroplan. Det fastslogs
            vidare att kommittén i sitt arbete skulle utgå från att de olika
            ämnena skulle ha en garanterad undervisningstid. I
          </note>
          <note>
            uppräkningen av ämnen finns de olika SO- och NO-
          </note>
          <note>
            ämnena med som enskilda ämnen.
          </note>
          <note>
            Min fråga är: Vart har den garanterade undervisningstiden tagit
            vägen för dessa ämnen?
          </note>
          <note>
            Var finns garantin för att vissa ämnen inte också i fortsättningen
            kommer på undantag och diskrimineras till den grad att okunnigheten
            breder ut sig alltmer på väsentliga ämnesområden, med många negativa
            konsekvenser både för den enskilde och för samhället?
          </note>
          <note>
            Jag är medveten om att kursplanerna skall få en starkare styreffekt
            och att det finns mycket bra skrivningar om vikten av att inte
            vissa ämnen kommer på undantag, som nu skett. Tyvärr är jag övertygad
            om att detta inte kommer att vara tillräckligt, om bindningen
            till blocken kommer att finnas kvar och det inte finns något garanterat
            timtal. Enligt mitt förmenande har vi inte råd att fortsätta att
            lämna fältet fritt för godtycke, om alla vackra ord skall få tillfälle
            att få genomslag i verkligheten.
          </note>
          <note>
            Dessa farhågor bekräftas tyvärr av bilaga D i propositionen.
            När man skall ge praktiska exempel på hur timfördelningen inom
            blocken kan lösas, har man inte ens i det exempel där man säger
            att lärarna valt att prioritera religionskunskapen lyckats komma
            upp till en fjärdedel av tiden för SO-
          </note>
          <note>
            ämnena. I de andra exemplen kommer man inte ens upp till 20 %.
            Detta skall då jämföras med de 38 %
          </note>
          <note>
            som ämnet nu har.
          </note>
          <note>
            Det är naivt att tro att de lärare som ofta har ämnet som ett
            biämne, och som enligt nationella undersökningar är de som i störst
            utsträckning inte är välutbildade för sitt ämne, skall kunna vara
            starka talesmän för detta ämne ute i skolorna.
          </note>
          <note>
            Jag är för en mycket stor valfrihet när det gäller stoff, metoder
            och uppläggning av arbetet för att nå de mål som läroplan och
            kursplaner fastställer.
          </note>
          <note>
            Vissa övergripande saker tycker jag däremot att regering och
            riksdag skall ta ansvar för. Dit hör definitivt ett garanterat
            timtal för varje enskilt ämne och även nationella betyg.
          </note>
          <note type="speaker">
            Anf. 98 EWA HEDKVIST PETERSEN (s)
          </note>
          <note>
            replik:
          </note>
          <note>
            Herr talman! Jag väntade och väntade på att kds representant
            Inger Näslund skulle nämna ordet
          </note>
          <note>
            ''betyg'', och det kom allra sist. Jag lyssnade med stort intresse
            på den avhyvling av regeringen som nu kom från ett av regeringspartierna,
            men jag kommer naturligtvis inte att gå in i en debatt om den
            frågan.
          </note>
          <note>
            Inger Näslund säger att hon vill ha nationellt beslutade betyg.
          </note>
          <note>
            Inger Näslund sitter som kds ordinarie ledamot i utskottet. Hon
            har där möjlighet att vara med och rösta om huruvida vi skall
            ha lokalt eller nationellt beslutade betyg och lägga fram förslag
            för kammaren.
          </note>
          <note>
            Ingrid Näslunds parti har också varit med i
          </note>
          <note>
            Betygsberedningen. Man ville då ha betyg först i årskurs 7, och
            man fick stöd av en stor remissopinion.
          </note>
          <note>
            Jag vill fråga Inger Näslund om hon nu kommer att rösta för och
            medverka till att nationellt beslutade betyg införs, om hon följer
            sin partikamrat i
          </note>
          <note>
            Betygsberedningen som vill att betyg skall ges först i årskurs
            7. Det skulle vara bra att få ett besked om det här och nu.
          </note>
          <note>
            Jag vill också att Inger Näslund kommenterar utfrågningen i utskottet
            i förra veckan, då det framkom -- precis som Christina Linderholm
            sade --
          </note>
          <note>
            att de barn som är handikappade och har mycket stora svårigheter
            får stöd, men att barn i mellangruppen, som har mer svårtydbara
            problem, nu förlorar det stöd som de tidigare har fått.
          </note>
          <note>
            Vilka slutsatser drar kds och Ingrid Näslund av utfrågningen?
            Kommer kds att verka för åtgärder för att upprätthålla 1 § i skollagen?
          </note>
          <note type="speaker">
            Anf. 99 INGRID NÄSLUND (kds) replik:
          </note>
          <note>
            Herr talman! I den arbetsgrupp där vi talade om läroplanspropositionen
            och vad det skulle bli av den uttryckte jag mycket klart -- jag
            tror inte att det är okänt för någon av dem som var med i gruppen,
            bl.a. Ewa Hedkvist Petersen -- min och mitt partis fasta övertygelse
            om att betygen är någonting som borde regleras nationellt.
          </note>
          <note>
            Detta inte är prov på någon rädsla för betyg från vår sida, vilket
            jag menar att det är från
          </note>
          <note>
            Socialdemokraternas sida -- där vill en del inte ha några betyg
            alls. Från vår sida är det snarare uttryck för en oro för att
            det skall bli så som statsrådet
          </note>
          <note>
            Beatrice Ask sade. Det går faktiskt att låta bli att sätta betyg
            ända upp till årskurs 9.
          </note>
          <note>
            Jag vet att det finns skrivningar där det sägs att man finner
            det naturligt att så inte skall ske. Men vi är rädda för att elever
            skall få vara med om alla möjliga käcka tilltag från lokala politikers,
            lärares eller föräldrars sida -- vad det nu kan bli för någonting
            -- som kan resultera i olika slag av skriftlig information och
            att de sedan i nian skall utsättas för ett betyg som är slutbetyg
            i årskurs 9
          </note>
          <note>
            och som de då inte tidigare har mött.
          </note>
          <note>
            Vi är alltså oroade för att man först i nian skall få det system
            från A till F som jag tycker förefaller väldigt lovande. Vi menar
            att det skulle vara naturligt att ge den skriftliga information
            man talar om i årskurs 5 och att därefter börja med systemet
          </note>
          <note>
            A -- F från årskurs 6, så att både lärare och elever får god
            tid att vänja sig vid vad detta innebär och så att eleverna kan
            arbeta på att förbättra sina betyg under den här tiden.
          </note>
          <note>
            Detta går faktiskt bra att göra utan att kursplanen styckas sönder
            årskursvis. Man kan använda samma system. Ända nere på klassnivå
            kan lärare och elever bestämma vilken del av kursplanen man skall
            klara av i t.ex. årskurs 8, vilket skulle öka demokratin i klassrummet.
            Sedan kan man använda samma kriterier, från A till F, som man
            skall använda i årskurs 9. Detta är fullt möjligt.
          </note>
          <note>
            Eftersom man nu tror att lärare skall klara av mellannivåerna,
            måste man också tro att de kan göra detta, om det är tydliga kursplaner.
            Det är egentligen ingen större skillnad mellan detta och den betygsättning
            som man har sysslat med i alla år.
          </note>
          <note>
            Det kräver väldigt mycket av personligt omdöme.
          </note>
          <note>
            Att ha olika system tycker jag däremot är helt olämpligt.
          </note>
          <note type="speaker">
            Anf. 100 EVA HEDKVIST PETERSEN (s)
          </note>
          <note>
            replik:
          </note>
          <note>
            Herr talman! Ingrid Näslund säger att socialdemokratin har en
            rädsla för betyg. Nej, vi har ingen rädsla för betyg, men vi utgår
            från modern skolforskning och erfarenheter i skolan --
          </note>
          <note>
            från lärare, föräldrar och elever. De säger att det inte är lämpligt
            att sätta betyg före tonåren -- barn förstår inte vad betyg innebär;
            de tror att det är de själva som personer som blir betygsatta.
            Och det vill inte vi medverka till -- det kan faktiskt knäcka
            självförtroendet hos barn, och det tycker vi inte att skolan skall
            göra. Skolan skall ju i stället främja utveckling genom uppmuntran
            och positiva omdömen.
          </note>
          <note>
            Vi vill däremot skapa ordentliga utvecklingssamtal och se till
            att föräldrar och elever får en bra kontakt med skolan, att man
            träffas och resonerar om hur det går för barnet och vad man kan
            utveckla. Det tror vi är en mycket positiv form.
          </note>
          <note>
            Precis som kds vill vi ha ett nationellt betygssystem.
          </note>
          <note>
            Men jag hör att vi inte är överens om när betygen skall börja
            sättas och vilken skala det skall vara.
          </note>
          <note>
            Men det är i alla fall bra att kds vill ha en nationell betygsättning.
            Jag undrar om inte kds då skulle kunna vara lyhört för den opinion
            som vi nu har, som kritiserar regeringens förslag och som säger:
          </note>
          <note>
            Inte betyg före sjuan! Skulle det inte vara möjligt för kds att
            jämka sig dithän? Då skulle vi när vi lämnar riksdagen i jul kunna
            ha bakom oss ett bra beslut som står sig under lång tid.
          </note>
          <note>
            Jag fick inget svar på frågan om kds reaktioner på utskottsutfrågningen.
            Vad anser kds att vi skall göra för att upprätthålla likvärdigheten
            i utbildningen, för att de barn som har särskilda behov, som har
            mer svårtydbara problem i skolan, som behöver stöd och som klarar
            sig bra om de får stöd skall få sitt stöd även i fortsättningen?
            Hur skall skollagens paragraf om likvärdighet upprätthållas? Ni
            tillhör regeringskoalitionen och har faktiskt ansvar för att se
            till att likvärdigheten främjas.
          </note>
          <note type="speaker">
            Anf. 101 INGRID NÄSLUND (kds) replik:
          </note>
          <note>
            Herr talman! Jag kan inte i detalj gå in på om vi skulle kunna
            tänka oss att betyg skall ges från årskurs 7. I den grupp som
            arbetade med detta i
          </note>
          <note>
            Betygsberedningen kompromissade man sig fram till det förslaget,
            vet jag. Jag vet också att vår företrädare från början talade
            för årskurs 6 även där. Vi kan inte här gå in i detaljdiskussioner,
            utan dem får vi ta i utskottet.
          </note>
          <note>
            När det gäller att se till svaga elevers behov och även till
            behoven hos den stora mellangruppen, som tycks vara den som har
            råkat mest illa ut, vill jag säga följande.
          </note>
          <note>
            Även om man från många håll menade att man fortfarande lyckades
            klara av en bra undervisning och bra stöd åt eleverna med de resurser
            man hade vill jag nämna att vi i Göteborg -- jag sitter också
            i kommunfullmäktige där -- har begärt att extra pengar skall ges
            till de stadsdelar i nordost som har mycket stora problem. Sedan
            är det stadsdelsnämnden som bestämmer vad man skall använda pengarna
            till, men jag för min del hoppas att man också kommer att förstärka
            skolans resurser i de här stadsdelarna; där finns det mycket stora
            behov. Vi tar alltså inte alls lätt på detta där vi märker att
            det finns stora behov som inte är tillgodosedda, utan vi menar
            att det är oerhört viktigt att man ser till att alla elever får
            det stöd de skall få.
          </note>
          <note>
            Jag tycker att det i propositionen finns mycket starka skrivningar
            om att elever har rätt att få det stöd de skall ha, och detta
            riktar sig både mot kommunen och skolan, skulle jag vilja säga.
            Man kräver att kommunen och skolan skall se till att eleverna
            får detta stöd.
          </note>
          <note type="speaker">
            Anf. 102 EVA JOHANSSON (s):
          </note>
          <note>
            Herr talman! För ett par veckor sedan ringde en person till mig
            från en privat skola här i Stockholm.
          </note>
          <note>
            Hon och hennes kolleger var oroliga därför att företrädare för
            de borgerliga partierna hade varit där på besök och passat på
            att meddela, att om
          </note>
          <note>
            Socialdemokraterna vinner valet kommer de att dra in stödet till
            den här skolan. När sedan
          </note>
          <note>
            Moderaternas annonskampanj kom tyckte de att det var dags att
            gå till källan.
          </note>
          <note>
            I Moderaternas annonser ställs frågan om ''sossarna ska få chansen
            att riva upp rätten att välja skola''.
          </note>
          <note>
            Moderaterna skriver där t.o.m. att vi socialdemokrater tycker
            att det är fel att lilla Saras föräldrar får välja skola åt henne.
            Dessutom kopplar de den rätten till skolpengen.
          </note>
          <note>
            Jag har alltså besökt den här skolan nu och redovisat hur vi
            ser på de här frågorna. Jag talade om att det var vi som införde
            rätten att välja skola, att vi inte tänker rubba den rätten och
            att den inte har ett dugg med skolpeng att göra.
          </note>
          <note>
            Jag talade om att vi anser att kommunerna, på precis samma grunder
            som de fördelar resurser till sina egna skolor, skall åläggas
            att också fördela resurser till de privata skolor som godkänts
            av
          </note>
          <note>
            Skolverket och att valfriheten inte kräver centralisering av
            sådana beslut.
          </note>
          <note>
            Jag talade vidare om att vi anser att skolans resurser skall
            fördelas efter elevernas behov och med utgångspunkt i det utbildningsuppdrag
            som skolan åtar sig och att valfriheten faktiskt inte kräver en
            orättvis resursfördelning. Och tänk, skolministern, att det tyckte
            de på den här skolan var helt i sin ordning!
          </note>
          <note>
            Men de ställde en ny fråga till mig, och den löd ungefär: Varför
            säger Moderaterna att
          </note>
          <note>
            Socialdemokraterna vill ta bort rätten att välja skola och hindra
            privata skolor? Jag ville inte besvara den frågan -- det tycker
            jag att
          </note>
          <note>
            Moderaterna skall göra själva. Kravet på ett svar framstår som
            desto tydligare som skolministern själv här för en stund sedan
            i stort sett upprepade vad som lögnaktigt har påståtts i annonserna.
          </note>
          <note>
            Nu har många kommuner gått vidare och infört vad man kallar skolpeng,
            som dess värre ofta också bygger på samma orättvisa principer
            som stödet till de privata skolorna. Därmed förs den orättvisa
            resursfördelningen vidare till hela skolområdet.
          </note>
          <note>
            Skolverket skall ingripa om det blir orättvisor, säger skolministern.
            Men regeringen har ju själv anvisat modellen!
          </note>
          <note>
            Jag har inte hört en enda rektor eller lärare som tycker att
            det här systemet är bra. Inte ens de som får mer pengar -- sådana
            finns också. Detta beror naturligtvis på att de känner skolans
            vardag. De vet att elever är olika och har olika behov. En rättvis
            resursfördelning måste ta hänsyn till att skolor arbetar i områden
            med vitt skilda förutsättningar.
          </note>
          <note>
            Det som nu händer äventyrar den likvärdiga utbildningen. Det
            visade också den utfrågning som utskottet höll förra veckan, vilket
            Ewa Hedkvist
          </note>
          <note>
            Petersen sade tidigare. Är skolministern beredd att skyndsamt
            se till att konsekvenserna av förändringarna av resursfördelningen
            i skolan blir belysta utifrån just kravet på en likvärdig utbildning?
            Är Folkpartiet och Centern beredda att medverka till detta och
            knuffa på i fall det skulle gå trögt i regeringen?
          </note>
          <note>
            Skolan handlar ju inte bara om resursfördelning.
          </note>
          <note>
            Det är också viktigt att vi är överens om vad läroplanen skall
            innehålla. Vi är överens om mycket. Det är bra att läroplanen
            lämnar ett betydande utrymme för lokala lösningar, Christina
          </note>
          <note>
            Linderholm. Det är bra att stadierna försvinner.
          </note>
          <note>
            Det är bra att ansvarsfördelningen görs tydlig. Det är bra att
            språkprogammet förstärks. Det är bra att elev- och föräldrainflytandet
            betonas och att skolans kamp mot både mobbning och rasism lyfts
            fram.
          </note>
          <note>
            Riksdag och regering har ansvar för att upprätthålla en likvärdig
            utbildning. Vi kan inte bara göra oss av med allt detta och säga
            att kommunerna får sköta det.
          </note>
          <note>
            Det finns också sådant i läroplanen som jag tycker är angeläget
            att man ändrar.
          </note>
          <note>
            Regeringen tonar i förslaget ner de praktiska och estetiska ämnenas
            betydelse i skolarbetet. Om man minskar tiden för dessa ämnen
            skulle skolarbetet göras svårare och definitivt tråkigare. Det
            skulle minska möjligheterna för eleverna att omsätta de teoretiska
            kunskaperna i praktiken, och det skulle ge försämrade kunskaper
            om sådant som är viktigt i varje människas liv. Slöjden, hemkunskapen,
            musiken, bilden och idrotten har dessutom ett mycket starkt stöd
            inte minst bland eleverna. De har protesterat högljutt mot regeringens
            försök att skära ner tiden. Vi vill öka timtiden. Vi vill dessutom
            att riksdagen skall ta ställning till fördelningen mellan dessa
            ämnen.
          </note>
          <note>
            Barn- och ungdomskunskapen har i praktiken tagits bort från skolans
            schema. Det är allvarligt med tanke på det stöd som det ämnet
            har bland eleverna i den åldersgruppen. De säger att det är det
            enda ämne som lär dem något om dem själva och om deras utveckling.
            Det handlar om dessa elever här och nu.
          </note>
          <note>
            Prao försvinner också. Det tycker vi är allvarligt.
          </note>
          <note>
            Det borde gå att skapa bred enighet om bl.a. dessa saker. Våra
            förslag har starkt stöd såväl från skolans personal som från eleverna
            och föräldrarna. Jag tror faktiskt att de förväntar sig att vi
            till det yttersta anstränger oss för att inte göra skolans läroplan
            till en politisk stridsfråga.
          </note>
          <note>
            Jag hoppas att vi i utskottet i det fortsatta arbetet kan arbeta
            med detta för ögonen. Om vi inte gör det kan vi riskera att få
            mycket kraftig kritik från många som jobbar i skolan. Är regeringen
            beredd att lyssna och försöka komma överens med oss, skolministern?
          </note>
          <note type="speaker">
            Anf. 103 INGRID NÄSLUND (kds) replik:
          </note>
          <note>
            Herr talman! Jag vill bara säga några ord om de fristående skolorna,
            eftersom det ämnet kom upp nu igen.
          </note>
          <note>
            Det är litet svårt att tro socialdemokraterna när de säger att
            avsikten är att de fristående skolorna skall förses med de medel
            som de behöver.
          </note>
          <note>
            Tidigare sade Ewa Hedkvist Petersen att hon och
          </note>
          <note>
            Socialdemokraterna inte ville favorisera friskolorna. Det vill
            ingen. Däremot har alla i regeringen sagt att de vill att dessa
            skolor skall ha likvärdiga möjligheter som andra skolor. Det har
          </note>
          <note>
            Beatrice Ask redogjort för på ett alldeles utmärkt sätt. Vill
            Socialdemokraterna fortsätta att diskriminera de fristående skolorna,
            vilket man tidigare har gjort?
          </note>
          <note>
            Vid den här utfrågningen i utskottet deltog en representant från
            min kommun, Göteborg, som talade om att man hade gett de fristående
            skolorna ungefär 9 000 kr per elev. De hade naturligtvis också
            fått en del från staten. Det kanske blev 15 000
          </note>
          <note>
            sammanlagt. Jag vet inte riktigt, men hur i all sin dar skall
            en fristående skola kunna klara av sina elever med ett sådant
            belopp? En elev kanske kostar runt 45 000 kr.
          </note>
          <note>
            Detta är orimligt. Dessutom vill man inte ta ut några avgifter.
            Jag håller helt och hållet med om det. Jag tycker att det skall
            vara avgiftsfritt. Vi har gått med på att man tar ut en liten
            skälig avgift när det t.ex. gäller sådant som ligger utanför läroplanen.
            Det är orimligt att tro socialdemokraterna när de säger att kommunerna
            kan sköta det här i fortsättningen. Det finns nog ingen människa
            som gör det. Det är viktigt att detta regleras från statligt håll.
          </note>
          <note>
            Redan nu visar Skolverkets undersökning att friskolorna i snitt
            får 81 % i stället för 85 %, som de är berättigade till. Många
            klagar på att de inte får någon hjälp med extra stöd till elever
            som behöver det. Det skall också friskolorna få om de åtar sig
            sådana elever. Det gör de i stor utsträckning, enligt min erfarenhet.
          </note>
          <note type="speaker">
            Anf. 104 EVA JOHANSSON (s) replik:
          </note>
          <note>
            Herr talman! Ingrid Näslund säger att hon har svårt att tro Socialdemokraterna.
            Hon tror inte att kommunerna skall klara av resursfördelningen.
          </note>
          <note>
            Det är ett jobb som kommunerna har klarat av under många år när
            det gäller de egna skolorna. De har kunnat göra en rättvis resursfördelning.
            Detta är en uppgift som riksdag och regering har lagt ut på kommunerna.
            Detta är alldeles tydligt utom i ett enda avseende, nämligen när
            det gäller de privata skolorna.
          </note>
          <note>
            Jag menar att det inte är svårare för kommunerna att fördela
            resurser till de privata skolorna än till sina egna skolor. Jag
            har faktiskt svårt att tro att någon kommun kan hävda att 0 kr,
            som någon nämnde, eller 9 000 kr är en rättvis fördelning av resurser,
            när kravet är att de privata skolorna skall få sin resurstilldelning
            på precis samma grunder som de kommunala.
          </note>
          <note>
            Detta har vi sagt många gånger. Men samtliga borgerliga partier
            föredrar att medvetet missuppfatta vad vi säger för att kunna
            fortsätta att driva tesen att vi tänker ta ifrån de privata skolorna
            deras rättmätiga stöd. Jag tycker att ni skulle hålla er för goda
            för en sådan fortsatt direkt lögnaktig kampanj. Varför tror inte
            Ingrid Näslund att kommunerna också kan klara av den uppgift som
            de har haft och klarat av riktigt bra under så många år? Hon vill
            ju ge kommunerna ett betydande ansvar för skolans utveckling på
            andra områden.
          </note>
          <note type="speaker">
            Anf. 105 INGRID NÄSLUND (kds) replik:
          </note>
          <note>
            Herr talman! Även när det gäller fördelningen mellan vanliga
            skolor är det inte så enkelt som Eva
          </note>
          <note>
            Johansson låter påskina.
          </note>
          <note>
            I min egen kommun har det varit många klagomål från de kommunala
            skolorna. De tycker sig ha blivit orättvist behandlade.
          </note>
          <note>
            Jag tror visst att kommunerna gör så gott de kan, men ibland
            kanske principerna för fördelning inte är de allra bästa. Man
            kanske inte alltid ser de kunskapsluckor och svårigheter som barn
            ifrån både socialt utsatta områden och välsituerade områden kan
            ha. Jag har själv undervisat på skolor där böckerna har varit
            ett enda kortsystem och byggnaderna har hållit på att förfalla
            därför att man har fått för dålig kommunal tilldelning.
          </note>
          <note>
            När det gäller de fristående skolorna förskräcker spåren från
            tiden med den socialdemokratiska regeringen. De fristående skolorna
            har faktiskt fått ungefär så litet som jag har sagt. Detta gäller
            inte bara min kommun. Det är det vanliga. På dessa skolor har
            man fått förlita sig till terminsavgifter, donationer m.m. för
            att över huvud taget kunna driva sina skolor. Dessutom har lärarna
            varit underbetalda. De har arbetat av ideella skäl, därför att
            de har trott på den här formen av skolor så mycket att de har
            varit villiga att offra en del av sin lön.
          </note>
          <note>
            Jag känner till människor, som har haft vanliga jobb med små
            inkomster, som har gjort allt vad de har kunnat för att avsätta
            pengar så att deras barn skall kunna gå i en sådan skola. Så värdefullt
            har de ansett att det är.
          </note>
          <note>
            Men kommunerna har verkligen inte gjort vad de borde, inte staten
            heller. Därför är mitt förtroende något naggat i kanten när det
            gäller
          </note>
          <note>
            Socialdemokraternas förmåga att klara av det här.
          </note>
          <note type="speaker">
            Anf. 106 EVA JOHANSSON (s) replik:
          </note>
          <note>
            Herr talman! Det nuvarande systemet med en garanti för 85 % av
            kommunens genomsnittskostnader innebär de facto, det erkänns av
            de flesta i den här debatten, att många privata skolor får en
            betydande överkompensation i förhållande till det utbildningsuppdrag
            som de tar på sig. Det här har skolministern antytt här i kammaren
            och det här sade regeringens egen utredare alldeles klart. Att
            det nog är på det här sättet sade t.o.m. Carl Bildt. Man får betrakta
            det som en startkostnad. Alla väntade sig ett förslag i våras
            om att den här procentsatsen skulle sänkas.
          </note>
          <note>
            Det är helt klart och tydligt.
          </note>
          <note>
            Det är ingenting annat än den här överkompensationen, Ingrid
            Näslund, som vi tycker är orimlig, särskilt som det är eleverna
            i de kommunala skolorna som får betala. De elever som har det
            starkaste behovet av resurser och som bor i utsatta områden får
            betala mest i form av större klasser, färre grupptimmar och mindre
            stöd till elever med särskilda behov. Det skulle vara mycket intressant
            att få reda på varför Ingrid Näslund tror att riksdagen kan bedöma
            behovet av extra resurser till ett enskilt barn bättre än vad
            man skulle kunna göra i kommunerna. Om det nu är så här osäkert,
            är man då i kds beredd att försöka få i gång regeringen så att
            vi får fram en rejäl utvärdering av hur resursfördelningssystemet
            faktiskt fungerar? I
          </note>
          <note>
            utfrågningen försökte vi, och vi fick fram en hel del.
          </note>
          <note>
            Men det är självfallet inte till fyllest.
          </note>
          <note>
            Det skulle behövas en mer grundläggande utvärdering av hur det
            i praktiken ser ut i kommunerna. Vi har våra misstankar som grundar
            sig på det vi fick höra vid utfrågningen förra veckan men också
            på vad som framkommit vid väldigt många besök på skolor och vid
            kontakter med skolans personal, elever och deras föräldrar. De
            är djupt oroade över att resursfördelningen nu blir mer och mer
            orättvis och dessutom knappare och knappare. Om man har ont om
            resurser är det desto viktigare att de fördelas rättvist. Valfriheten
            kräver inte, det vill jag upprepa, en orättvis resursfördelning.
            Den kan vi ha kvar och fördela resurserna rättvist. Det är först
            då valfriheten får ett reellt innehåll.
          </note>
          <note type="speaker">
            Anf. 107 CHRISTINA LINDERHOLM (c)
          </note>
          <note>
            replik:
          </note>
          <note>
            Herr talman! Trots att jag har försökt anstränga mig till det
            yttersta för att förstå vad Eva Johansson menar när det gäller
            skolpeng har jag inte begripit det. Är det så att om riksdagen
            bestämmer att pengarna skall fördelas efter elvernas behov kommer
            fördelningssystemet i kommunerna att bli bättre? Är det detta
            Eva Johansson menar? I så fall undrar jag hur detta skall gå till.
          </note>
          <note>
            Skolpengen utgör ett fördelningssystem som varierar mycket mellan
            olika kommuner. Jag har inte sett någon kommun som har exakt samma
            system som någon annan kommun. Hur skall vi göra? Skall vi förbjuda
            att man kallar ett fördelningssystem för skolpeng? Jag skulle
            vilja ha ett litet förtydligande av Eva Johansson så att vi får
            klarhet i vad hon egentligen vill att vi skall göra här i riksdagen.
          </note>
          <note>
            Även när det gäller frågan om likvärdig utbildning skulle jag
            vilja ha ett klart besked från Eva
          </note>
          <note>
            Johansson och socialdemokraterna. Menar ni inte likformig när
            ni säger likvärdig? Likvärdig utbildning innebär att man beslutar
            lokalt när man ser vilka behov eleverna har, vilka förutsättningar
            som finns och vilka arbetsmetoder man kan välja.
          </note>
          <note>
            Det är då det blir möjligt med likvärdig utbildning.
          </note>
          <note>
            Om det däremot gäller likformig utbildning, kan man naturligtvis
            göra som socialdemokraterna gör i sin motion om läroplanen, att
            peta i detaljer och tala om vilka saker man skall bestämma, hur
            man skall fördela timmar, på vilka områden man skall ha inflytande
            och i vilka frågor kommunalpolitikerna skall få säga sitt.
          </note>
          <note>
            Om man verkligen menar en likvärdig utbildning i enlighet med
            elevernas behov skall ansvaret finnas där eleverna finns, i den
            lokala skolan.
          </note>
          <note type="speaker">
            Anf. 108 EVA JOHANSSON (s) replik:
          </note>
          <note>
            Herr talman! Jag skall gärna tala om för Christina
          </note>
          <note>
            Linderholm vilken skolpeng jag är rädd för. Jag är inte rädd
            för det som kan kallas skolpeng i en del kommuner men som ändå
            är ett rättvist resursfördelningssystem, ungefär som det som har
            tillämpats tidigare. Jag vet att det finns sådana system i en
            del kommuner. Jag är rädd för den skolpeng som nu införs i vissa
            kommuner, som liknar det system som riksdagen har infört för stödet
            till de privata skolorna. En mycket stor andel av skolans resurser
            fördelas lika i krontal till alla elever. En mycket liten del
            avsätts för elever med behov av särskilt stöd.
          </note>
          <note>
            I den nuvarande läroplanen sägs att om elever har svårigheter
            skall man vid fördelning av skolans förstärkningsresurs främst
            söka tillgodose dessa elevers behov innan resurserna används för
            andra ändamål. Christina Linderholm, jag är inte ett dugg orolig
            för att även i den framtida läroplanen ta in en liknande formulering
            om behovet av en rättvis resursfördelning.
          </note>
          <note>
            I min inledning betonade jag att det i en decentraliserad skola
            är självklart att man skall fatta beslut lokalt om en stor del
            av utformningen av skolans vardag. Beslut skall fattas i ett samspel
            mellan elever, lärare, föräldrar och den lokala skolstyrelsen
            där så är nödvändigt. Det betyder inte att riksdag och regering
            helt och hållet skall avsvära sig ansvaret för skolan.
          </note>
          <note>
            Jag noterade att Christina Linderholm i sin inledning sade att
            vi skall ge den lokala skolan det totala ansvaret för utbildningen.
            Så tycker inte jag.
          </note>
          <note>
            Jag tycker att vi i den här församlingen har ett betydande ansvar,
            och det skall vi inte dra oss undan. Vi har ett ansvar för upprätthållandet
            av en likvärdig utbildning. Christina Linderholm skall inte anklaga
            oss för att vi skulle ha likformighet över hela landet. En sådan
            likformighet har aldrig funnits och den kommer inte heller att
            finnas i framtiden, oavsett om läroplanen kommer att se ut som
            Christina Linderholm vill eller som jag vill. Jag tycker bara
            att det skall finnas något slags grund i grundskolan. Vi måste
            ha reda på vad det är för en skola som elever som har gått ut
            grundskolan har gått igenom och vilken utbildning de har. Jag
            tror att vi är tämligen överens om detta. Det här betygssystemet
            skall väl i alla fall vara med och mäta i grunden.
          </note>
          <note type="speaker">
            Anf. 109 CHRISTINA LINDERHOLM (c)
          </note>
          <note>
            replik:
          </note>
          <note>
            Herr talman! Jag har en mycket enkel fråga till Eva
          </note>
          <note>
            Johansson. Skall vi frångå dagens resursfördelningssystem? Det
            kan vara den första fråga som vi behöver ett svar på. Det förekommer
            nämligen mycket kritik från socialdemokraterna.
          </note>
          <note>
            Anser man att något annat system bättre skulle tillgodose svaga
            elevers behov?
          </note>
          <note>
            Vad gäller skolans kostnader kommunalt har jag för mig att ungefär
            85 % av skolans kostnader avser lärar- och lokalkostnader. Det
            utgör en ganska stabil grund för ett resursfördelningssystem.
            Jag tycker vidare att det är självklart att pengarna skall fördelas
            efter de behov som finns på de olika skolorna. Min erfarenhet
            är att man gör så på de allra flesta håll.
          </note>
          <note>
            Eva Johansson vill inte lägga ansvaret för undervisningen på
            den lokala skolan. Men det vill jag. Jag känner mig inte alls
            kapabel att undervisa och vara lärare för ett antal elever och
            väcka deras intresse för inlärandet av de kunskaper som de behöver.
            Jag tycker att det totala ansvaret för genomförandet skall ligga
            på den lokala skolan.
          </note>
          <note>
            Innan skolorna har fått ansvaret och befogenheterna kommer vi
            hela tiden att ha de problem som vi har dragits med under regleringstiden
            på skolans område.
          </note>
          <note>
            Naturligtvis skall vi ha nationella mål. Jag trodde inte ens
            att vi behövde resonera om den saken, dvs.
          </note>
          <note>
            att det är en självklarhet i Sverige liksom det har varit under
            de 100 senaste åren.
          </note>
          <note type="speaker">
            Anf. 110 EVA JOHANSSON (s) replik:
          </note>
          <note>
            Herr talman! Christina Linderholm glider på ett ganska olyckligt
            sätt på orden i denna debatt. Jag vet inte riktigt varför. Med
            tanke på var vi står i dag i debatten om skolan och läroplanen
            borde vi i stället försöka lyssna på varandra.
          </note>
          <note>
            Jag tycker att vi skall ta ett betydande ansvar för att utbildningen
            skall vara likvärdig. Riksdagen skall inte dra sig undan ansvaret
            för utbildningen. Om jag inte helt missuppfattade Christina Linderholms
            inledningsanförande, sade hon att skolan skall ha det totala ansvaret
            för utbildningen och lärandet.
          </note>
          <note>
            Ingenting annat. Hon behöver inte bekymra sig på den punkten.
            Vi kan säkert vara överens också fortsättningsvis. Det har vi
            varit under årens lopp, vilket Christina Linderholm också betonade
            i sitt inledningsanförande.
          </note>
          <note>
            Vidare frågade Christina Linderholm om vi skall frångå dagens
            resursfördelningssystem. Ja, det är litet svårt att veta eftersom
            det ser olika ut i olika kommuner. Många kommuner har inte lyssnat
            på locksångerna om en skolpeng lika för alla. De har hållit fast
            vid en rättvis resursfördelning där elevernas och skolornas behov
            har varit utgångspunkten för resursfördelningen. Men i de kommuner
            som har valt att tillämpa ett system med en hög fördelning av
            resurser med hjälp av skolpengssystem -- lika för alla elever
            -- har det blivit alldeles för litet pengar över för att uppfylla
            det uppdrag som läroplanen anvisar. Jag tycker att de kommunerna
            skall byta resursfördelningssystem. Det är ingenting konstigt
            med det. Vi har stått för den linjen i alla år.
          </note>
          <note>
            Valfriheten i skolan, rätten att välja skola, har ingenting med
            en orättvis fördelning att göra.
          </note>
          <note>
            Snarare är valfriheten beroende av att man vet att oavsett vilken
            skola man än väljer finns där resurser som kan svara just mot
            de behov det enskilda barnet har.
          </note>
          <note>
            Det är allvarligt att resultatet av den utfrågning som utskottet
            arrangerade så tydligt pekar på att nu räcker inte resurserna
            till. Både resurstilldelningen i stort men också fördelningen
            av det som finns medverkar till att elever med tydliga handikapp
            och uttalade problem fortfarande kan få stöd. Men de stora mellangrupperna,
            de vars problem inte är lika tydliga, ställs nu utan det extra
            stöd som tidigare har gjort att de har kunnat följa undervisningen.
          </note>
          <note>
            Risken är att de inom kort återkommer i kolumnen med elever med
            tydliga och grava handikapp.
          </note>
          <note>
            Förste vice talmannen anmälde att Christina
          </note>
          <note>
            Linderholm anhållit att till protokollet få antecknat att hon
            inte ägde rätt till ytterligare replik.
          </note>
          <note type="speaker">
            Anf. 111 Statsrådet BEATRICE ASK (m):
          </note>
          <note>
            Herr talman! Mycket har sagts i diskussionen. Eva
          </note>
          <note>
            Johansson inledde med att ställa frågor, och hon hade synpunkter
            på mig. Jag tycker att en del av svaren har framgått i den diskussion
            som har förts.
          </note>
          <note>
            Men jag vill ge några kommentarer.
          </note>
          <note>
            Först och främst har vi talet om att socialdemokraterna införde
            rätten att välja skola.
          </note>
          <note>
            Under 10--15 år har de borgerliga partierna i riksdagen fått
            baxa och dra för att flytta den betongkoloss som socialdemokraterna
            har utgjort när det gäller att försöka göra det möjligt för flertalet
            att välja ett alternativ till de offentliga skolorna. Det är inte
            många år sedan det fortfarande var en socialdemokratisk doktrin
            att den enda möjligheten för att få ett statsbidrag till en friskola
            var att skolan kunde påvisa att den var till nytta för det allmänna
            skolsystemet och att det inte gick att få tillgång till den pedagogiken
            e.d.
          </note>
          <note>
            någon annanstans. Något intresse att förverkliga tanken på att
            elever och föräldrar skall få välja skola har aldrig funnits.
            Jag tycker att man skall ha den historieskrivningen klar för sig.
            Om man inte vill tro på skolministern kan man läsa Skolverkets
            redovisning om hur frågan om att välja skola har utvecklats under
            lång tid. Den är mycket belysande.
          </note>
          <note>
            Vidare har vi frågan om systemet för fördelning av medel för
            elever i fristående skolor. Det är tydligen en socialdemokratisk
            uppfattning att kommunerna skall bedöma behoven. Det är ingen
            ny socialdemokratisk idé. Den har funnits tidigare.
          </note>
          <note>
            Jag vill gärna erinra om att det har aldrig funnits något förbud
            för kommunerna att stötta friskolorna, fördelat per elev, på samma
            sätt som de tidigare betalade ungefär hälften av kostnaderna för
            en elev i den vanliga skolan. Resten bekostades via statsbidragen.
            Man kan dess värre konstatera att många, framför allt socialdemokratiska,
            kommuner visade noll och intet intresse av att ge något stöd.
            Det är klart att man då kan ifrågasätta om intresset kan vara
            högre framöver. Det är just därför vi har valt en modell att ställa
            krav på kommunerna. Vi har försökt att med hjälp av en procentsats
            se till att det tas hänsyn till att kostnader och annat varierar
            i kommunerna. Det är det som har gjort att vi har valt denna modell.
          </note>
          <note>
            Kommunerna har inte heller blivit klokare med åren. Jag blev
            häromdagen uppvaktad av
          </note>
          <note>
            Föreningen föräldrar till ordblinda barn.
          </note>
          <note>
            Föreningen driver numera en fristående skola strax utanför Stockholm.
            Från höstterminens början finns nästan 40 elever på högstadienivå
            i undervisningen. Det är alltså fråga om dyslektiska barn. Vid
            testning av dessa elevers läs- och skrivförmåga har det visat
            sig att de flesta av dem ligger på en nivå motsvarande lågstadiet.
            I de kommunala skolorna där dessa elever har gått har det funnits
            mycket resurser. Men det slit och den hopplöshet som denna skola
            upplever för att få någon extra krona för dessa elever önskar
            jag också att socialdemokraterna tog del av. Kommunerna behöver
            mycket fasta regler.
          </note>
          <note>
            Vidare blandades det in en diskussion om utjämningsbidragen til
            kommunerna. Jag har förstått att Eva Johansson anser att kommunerna
            tidigare hade perfekta system i fråga om resursfördelning. Det
            tycker inte kommunerna.
          </note>
          <note>
            Det tyckte inte jag heller när jag var ordförande i skolstyrelsen.
            Vi hade ett system där pengarna skulle fördelas efter behoven.
            Vi konstaterade att vi inte hittade något bra system. Det är det
            som är skälet till att kommunerna runt om i landet prövar olika
            modeller. Många av dessa modeller har fått namnet skolpeng. Men
            modellerna varierar.
          </note>
          <note>
            Ewa Hedkvist Petersen vill nu att riksdagen skall tala om vad
            kommunerna skall och inte skall göra, dvs. omyndigförklara kommunernas
            förmåga att hitta bättre former för fördelning av sina resurser
            till skolorna. Jag tror inte att det är möjligt. Vi måste visa
            kommunerna ett förtroende. Jag tror att de kommer att finna lösningar.
            Jag kan hålla med om att det finns en och annan barnsjukdom i
            kommunerna.
          </note>
          <note type="speaker">
            Anf. 112 EVA JOHANSSON (s) replik:
          </note>
          <note>
            Herr talman! Beatrice Ask vill att kommunerna skall få bestämma
            över sin resurstilldelning till skolorna. Det är precis det jag
            hävdar också. Jag vill också att kommunerna skall få bestämma
            över de privata skolorna -- i vissa kommuner sker det till en
            stor del, i andra kommuner ingenting alls. Men varför skall de
            inte få råda över den delen på samma kriterier och villkor som
            vid bedömningen av de egna skolorna?
          </note>
          <note>
            Det är inte så att det inte längre skall vara öppet för en fri
            bedömning. Vi är nu inne i ett nytt system, och vi har sagt att
            det skall vara så. Men tydligen har Beatrice Ask inte noterat
            detta. Det är synd.
          </note>
          <note>
            Det är ju till en del en framgång för den linje som
          </note>
          <note>
            Beatrice Ask säger att hon har stridit för under alla dessa år.
            På det sättet har vi hoppat på tåget. Lägg märke till detta, i
            stället för att hålla fast vid att vi sitter kvar i ett gammalt
            system där ingen vill vara längre. Det är ju faktiskt Beatrice
            Ask och riksdagen som har bundit kommunerna vid ett resursfördelningssystem
            som upplevs som alltmer orättvist.
          </note>
          <note>
            Jag har också varit politiker i en skolstyrelse. Jag tycker att
            vi fann ett ganska hyfsat sätt att fördela efter behov. Det kan
            väl tänkas att det finns intresse för att finna fram sådana system
            för styrning. Jag vet inte.
          </note>
          <note>
            Jag tycker att Beatrice Ask fortsätter med denna svartmålning.
            Men jag skulle vara intresserad av att hon svarar på frågan om
            den privata skolan. Varför säger moderaterna att socialdemokraterna
            vill ta bort rätten att välja skola och hindra utvecklingen av
            den privata skolan? Varför säger ni moderater så, när ni uppenbarligen
            måste veta att det är felaktigt? Det är viktigt att vi håller
            oss med någon sorts etik också i den politiska debatten. Den hör
            inte bara hemma i skolans värld. Jag skulle vilja att skolministern
            utnyttjar den sista repliken till att svara på frågan. Jag ställde
            frågan i mitt inledningsanförande. Jag räknar med att jag skall
            få svar på frågan om den privata skolan.
          </note>
          <note type="speaker">
            Anf. 113 Statsrådet BEATRICE ASK (m):
          </note>
          <note>
            Herr talman! Ett av skälen till att regeringen har valt en modell
            som garanterar en medelsfördelning till fristående skolor och
            ställer krav på kommunerna är att en rättighet som finns inskriven
            i olika konventioner inte får avgöras av kommunalt godtycke. Det
            får inte vara beroende av i vilken kommun man bor eller vilken
            politisk majoritet kommunen har, om man skall ha möjlighet att
            välja en fristående skola eller om friskolan skall ha rimliga
            möjligheter att försörja sig. Vi har därför valt en modell med
            en procentsats. Argumenten känner ni väl.
          </note>
          <note>
            Varför ifrågasätter Moderaterna
          </note>
          <note>
            Socialdemokraternas intresse av friskolor? Varför frågar vi om
            Socialdemokraterna vill riva upp rätten att välja skola? Det gör
            vi av den enkla anledningen att det budskap som trummats ut i
            debatten under hela sommaren och hösten från den socialdemokratiska
            partikongressen och i en rapport från den socialdemokratiska riksdagsgruppen
            är att skolpengen skall tas bort och att regeringen gynnar privatskolor
            på bekostnad av de offentliga skolorna. Man drar in all möjlig
            klasskampsretorik. Socialdemokraterna däremot vill slå vakt om
            den offentliga skolan, säger man.
          </note>
          <note>
            Man målar upp en gammal och falsk bild. Det hela har varit otydligt.
            Vi fick motionerna först för en vecka sedan. Där framgår att många
            socialdemokrater driver en linje som inte kan innebära något annat
            än att den ekonomiska möjligheten att välja skola, som regeringen
            har drivit igenom, skall avskaffas, om
          </note>
          <note>
            Socialdemokraterna mot förmodan skulle kunna vinna någon majoritet
            för ett sådant förslag här framöver.
          </note>
          <note type="speaker">
            Anf. 114 EVA JOHANSSON (s) replik:
          </note>
          <note>
            Herr talman! Beatrice Ask säger nu att hon motiverar dessa direkt
            felaktiga påståenden om socialdemokratisk skolpolitik med att
            vi vill ta bort skolpengen. Är det, Beatrice Ask, detsamma som
            att vi vill ta bort stödet till de privata skolorna, ett stöd
            på samma villkor som resursfördelningen till de kommunala skolorna?
            Är det samma sak? Svara på den frågan!
          </note>
          <note type="speaker">
            Anf. 115 Statsrådet BEATRICE ASK (m):
          </note>
          <note>
            Herr talman! Begreppet skolpeng används i en rad olika sammanhang.
            I mitt förra inlägg refererade jag hur ropen har skallat från
            den socialdemokratiska kongressen. Där har det också skett en
            sammanblandning i användningen av begreppet skolpeng. Jag har
            faktiskt läst både debattinlägg och annat. Av den anledningen
            refererade jag det. Rent formellt kan vi inte avskaffa skolpengen
            på annat sätt än genom att detaljreglera hur kommunerna skall
            fördela sina pengar.
          </note>
          <note>
            Det är uppenbart att Socialdemokraterna vill riva upp reformen
            om stödet till friskolorna som riksdagen har beslutat om. Ni vill
            inte att man skall garantera ett stöd per elev till fristående
            skolor om eleven väljer att gå i en sådan skola. Ni tycker att
            kommunerna skall bestämma. I rapporten säger ni att kommunerna
            bör ha ett större ansvar, för att det här systemet är så dyrt
            för kommunerna. Ni säger att man kan ifrågasätta om det behövs
            friskolor, för man kan göra så mycket i de offentliga skolorna.
          </note>
          <note>
            Jag delar uppfattningen att det går att göra mycket i de offentliga
            skolorna. Men hela beskrivningen i er retorik går ut på att ni
            vill riva upp den valfrihetsreform som vi har fattat beslut om.
          </note>
          <note type="speaker">
            Anf. 116 EWA HEDKVIST PETERSEN (s)
          </note>
          <note>
            replik:
          </note>
          <note>
            Herr talman! Jag blev apostroferad av statsrådet.
          </note>
          <note>
            Jag vill bara säga att jag instämmer i Eva
          </note>
          <note>
            Johanssons första inlägg.
          </note>
          <note type="speaker">
            Anf. 117 HANS NYHAGE (m):
          </note>
          <note>
            Herr talman! Den borgerliga regeringen har nu suttit i drygt
            två år, och mycket har hänt på en rad skilda områden. Detta gäller
            inte minst inom utbildningspolitiken, där en rad viktiga och långsiktiga
            förändringar har genomförts. Grunden har lagts för ett dynamiskt,
            framåtsyftande och kvalitativt högt stående utbildningsväsende.
          </note>
          <note>
            En av de mest framgångsrika reformer som genomförts under den
            gångna tvåårsperioden är otvivelaktigt den om fristående skolor
            och elevernas rätt att välja skola. Sedan regeringsskifet
          </note>
          <note>
            1991 har 114 nya fristående skolor startat. Antalet har mer än
            fördubblats på kort tid. Detta är skolor som har skapats och drivs
            genom ett djupt engagemang av föräldrar och lärare och som innebär
            värdefulla och viktiga alternativ inom skolområdet. Något motsvarande
            hade aldrig inträffat med fortsatt socialdemokratiskt styre i
          </note>
          <note>
            Utbildningsdepartementet efter förra valet.
          </note>
          <note>
            Systemet med skolpeng är en viktig förutsättning i sammanhanget.
            Det har från socialdemokratiskt håll aviserats att det skall rivas
            upp om partiet åter kommer i regeringsställning. Detta vittnar
            så gott som något om den socialdemokratiska inställningen till
            valfrihet och utveckling inom skolans område.
          </note>
          <note>
            Valfriheten är en central del av regeringens politik också på
            skolans område. Det gäller som redan framhållits valet av skola,
            men det gäller också och inte minst i själva skolarbetet.
          </note>
          <note>
            Riksdagen står nu inför ett par mycket betydelsefulla beslut
            på skolområdet. Arbetet med nya läroplaner och betyg för såväl
            grundskolan som gymnasieskolan pågår för fullt i utbildningsutskottet,
            och jag räknar med att vi i god tid före juluppehållet skall kunna
            lägga fram betänkanden här i kammaren.
          </note>
          <note>
            Förra gången riksdagen beslutade om en ny läroplan för grundskolan
            var 1979. Det är givetvis angeläget att den läroplan med nya principer
            och ny inriktning som vi nu arbetar med skall bli grundläggande
            och bestående för en allt bättre skola.
          </note>
          <note>
            Idéerna om målstyrning och decentralisering har äntligen fått
            ett verkligt genomslag i skolpolitiken.
          </note>
          <note>
            Med de båda nu föreliggande läroplans- och betygsförslagen flyttas
            en mängd beslut och avgöranden, som tidigare låg hos politiker
            och myndigheter, till de enskilda skolorna, lärarna, skolledarna,
            eleverna och målsmännen. Statens främsta uppgift skall vara att
            tydligt och klart definiera vilka långsiktiga målsättningar som
            skolan skall arbeta efter. Staten skall definitivt inte lägga
            sig i detaljer och styra de arbetssätt och arbetsmetoder som skolan
            skall använda för att uppnå målsättningarna.
          </note>
          <note>
            Herr talman! Alldeles självklart förpliktigar de i propositionerna
            angivna idéerna. Alla de fördelar som vi kan uppnå genom att släppa
            loss arbetslust och kreativitet på det lokala planet riskerar
            givetvis att gå förlorade om vi inte ger vidgat ansvar och visar
            ökad tilltro för dem som yttest verkar inom skolväsendet. En politik
            med den inriktningen måste således fullföljas med kraft.
          </note>
          <note>
            Vid våra diskussioner här i kammaren måste vi alltså koncentrera
            oss på det som är den centrala uppgiften för oss som politiker,
            nämligen vartåt skolans undervisning skall syfta på längre sikt.
            Det finns i vårt land mer än 100 000 lärare med gedigna kunskaper
            och med betydande pedagogisk kompetens. Det är dessa kunskaper
            och denna kompetens som skall komma till sin rätt i skolarbetet.
            Vi får alltså inte försvåra för lärarna i deras arbete och bakbinda
            deras yrkesroller genom en rad detaljanvisningar och onödiga regleringar.
          </note>
          <note>
            Därför måste avregleringarna fortsätta. Därför måste också decentraliseringen
            fullföljas, och därför är det så viktigt att regeringens läroplansoch
            betygsförslag får ett verkligt och brett genomslag. Ju förr detta
            sker desto bättre.
          </note>
          <note>
            Vikten av ökad valfrihet kan inte nog betonas. I
          </note>
          <note>
            förslaget till ny läroplan för grundskolan garanteras varje elev
            ett större utrymme än någonsin tidigare för egna val av ämnen.
            Det är rimligt och viktigt att eleverna ges ett större eget ansvar.
            Jag är övertygad om att engagemanget och studieviljan ökar hos
            alla, om möjligheterna att påverka det reella studieinnehållet
            verkligen finns. Vi talar ofta och gärna om betydelsen av medinflytande
            i skolan, men vi tvingas lika ofta konstatera att det brister
            i det avseendet när det gäller just eleverna. Det är därför angeläget
            att de idéer om valfrihet som präglar regeringens skolpolitik
            också blir omsatta i praktisk handling. Detta skulle utgöra den
            reella och verkliga formen av medinflytande i skolan.
          </note>
          <note>
            I kanske ännu högre grad än i grundskolan, medför de förändringar
            som nu föreslås i gymnasieskolan stärkta former för medinflytande
            och ansvar på det lokala planet, inte minst för eleverna. Med
            utgångspunkt i den gymnasiereform som beslutades under förra riksmötet
            tas nu ytterligare och viktiga steg mot en kursutformad gymnasieskola.
            Med regeringens proposition öppnas dörren för de kommuner som
            så önskar att gå vidare i denna riktning. Inom ramen för den nya
            programstrukturen ges eleverna ökad möjlighet att själva sätta
            samman en utbildning som svarar mot deras önskemål, krav och behov.
          </note>
          <note>
            I många kommuner är man för närvarande fullt upptagen med övergången
            från en linjebunden till en programorienterad gymnasieskola. Det
            är därför det så nogsamt betonas i propositionen att det är upp
            till kommunerna själva att avgöra om man redan nu vill gå vidare
            mot en kursutformad skola. Det är emellertid viktigt att denna
            möjlighet finns, eftersom det kommit till klart uttryck från många
            skolor och kommuner att det finns starka önskemål om att få genomföra
            förändringar i angiven riktning.
          </note>
          <note>
            Herr talman! De förslag om nya betyg som regeringen lagt fram
            har tillkommit i samma anda och har samma inriktning. Betygens
            vara eller inte vara har kort sagt diskuterats år in och år ut.
            Så också deras utformning. Ingen fråga torde så ha varit föremål
            för utredningar, remissförfarande och överläggningar som just
            betygsfrågan. Den har förorsakat intensiva politiska strider,
            samtidigt som betygen setts som en självklarhet bland föräldrar
            och elever.
          </note>
          <note>
            Enligt det föreliggande förslaget får betygen en delvis ny och
            mer pedagogisk roll i skolan. Det nuvarande relativa betygssystemet
            i grundskolan skall ersättas med ett mål- och kursrelaterat system.
          </note>
          <note>
            Det föreskrivs inte i regeringsförslaget när betyg skall sättas
            på annat sätt än att nationellt reglerade betyg måste ges efter
            årskurs 9 med hänsyn till urvalet till högre utbildning. Det ges
            alltså betydande frihet för målsmän, elever och lärare att i samråd
            besluta över om och och när betyg skall ges i övriga årskurser
            och över utformningen av den information som skall ges och som
            skall vara skriftlig från det femte skolåret. Det kommer alltså
            att ges ett ökat utrymme för föräldrarnas och elevernas önskemål
            och för lärarnas professionalitet i detta viktiga sammanhang.
          </note>
          <note>
            Herr talman! Vi får ju all anledning att återkomma till skolfrågorna
            under den här hösten.
          </note>
          <note>
            Avslutningsvis vill jag bara konstatera, att genom de föreliggande
            förslagen finns förutsättningar att lägga grunden för en skola
            som förmår att möta framtidens krav och behov. Med den vidgade
            valfriheten, decentraliseringen och de ökade kunskapskrav som
            nu ställs ges möjlighet att åstadkomma den skola som med rätta
            kan betygsättas som en bra skola.
          </note>
          <note type="speaker">
            Anf. 118 EVA JOHANSSON (s) replik:
          </note>
          <note>
            Herr talman! Först vill jag begagna tillfället, eftersom detta
            är den första skoldebatten under hösten, att hälsa Hans Nyhage
            välkommen i hans nya roll. Jag vet att han inte är ny i utskottet,
            utan har varit där tidigare, men jag önskar honom välkommen till
            oss i den här omgången.
          </note>
          <note>
            Hans Nyhage sade att det har hänt mycket, och statsministern
            betonade också i regeringsförklaringen att den allmänna skolan
            genomgår en snabb vitalisering när de möter nya krav från föräldrar
            och elever. Hans Nyhage sade själv att det sker ett dynamiskt
            framåtskridande i utbildningsväsendet.
          </note>
          <note>
            I den utfrågning som under förra veckan genomfördes rapporterades
            från Göteborg att det där sker en markant ökning av klasstorlekarna
            och att det inte är ovanligt med över 30 elever på samtliga stadier.
          </note>
          <note>
            Från Malmö rapporterades en ökning av klasstorlekarna, samtidigt
            som antalet resurstimmar skärs ned och barn med svårigheter inte
            har kunnat stödjas på samma sätt som förut.
          </note>
          <note>
            I Botkyrka finns det tydliga signaler om svårigheter att ge tillräckligt
            stöd till elever med särskilda behov.
          </note>
          <note>
            I Nacka har man i år större klasser, och specialundervisningen
            har beskurits. I Linköping är det samma förhållande, dvs. gruppstorlekarna
            har ökat kännbart, och man har t.ex. inte kunnat ge elever med
            påtagliga skriv- och lässvårigheter det stöd som de behöver. I
            Borlänge, i Degerfors, i
          </note>
          <note>
            Nybro och på Orust är det likadant.
          </note>
          <note>
            Snart sagt varje kommun som vi hade bjudit in kunde redovisa
            vilka problem som skolan är utsatt för. De 100 rektorerna i Stockholms
            stad har sagt att de nu har nått smärtgränsen och inte längre
            kan ansvara för att de fullgör riksdagens uppdrag till dem att
            ge en bra och likvärdig utbildning.
          </note>
          <note>
            Jag tycker att det här är mycket allvarligt, och det rimmar mycket
            illa med Hans Nyhages inledningsanförande. Jag vill bara i all
            vänlighet säga att Hans Nyhage borde ta sig en titt i den skola
            som är aktuell nu. Det räcker inte med de kunskaper som Hans Nyhage
            har från sin förra period i utbildningsutskottet.
          </note>
          <note>
            Vi har i dag en skola med mycket sämre resurser, en skola som
            har mycket svårare att leva upp till sitt uppdrag att ge en likvärdig
            utbildning till alla elever, oberoende av var de bor och oberoende
            av deras egna svårigheter och behov. Det är värt ett studium,
            och jag skulle önska att Hans Nyhages första insats blev att pressa
            på regeringen så, att vi kunde få fram en ordentlig belysning
            av hur det nuvarande resursfördelningssystemet för skolan fungerar.
          </note>
          <note type="speaker">
            Anf. 119 HANS NYHAGE (m) replik:
          </note>
          <note>
            Herr talman! Först vill jag tacka för välkomsthälsningen. Utfrågningen
            var långt ifrån så entydig som Eva Johansson nu vill göra gällande.
          </note>
          <note>
            Det framkom vid utfrågningen också mycket klart positiva besked
            utifrån kommunerna på skilda områden.
          </note>
          <note>
            Vi vet alla att vi lever under besvärande ekonomiska förutsättningar.
            Det drabbar alla områden i vårt samhällsliv, också skolområdet.
          </note>
          <note>
            Men just därför är det så angeläget att vi dels ger det ökade
            ansvar till kommunerna att klara dessa problem vilket ligger i
            den nu förda skolpolitiken, dels verkar för en politik som skapar
            de ökade resurser som vi alla är så betjänta av.
          </note>
          <note>
            Jag menar att ett ökat lokalt/kommunalt ansvar och ökat ansvar
            för dem som arbetar längst ned på skolområdet -- om jag får använda
            det uttryckssättet -- kommer att medföra att mycket av de svårigheter
            som uppenbarligen finns kommer att kunna övervinnas och klaras
            på ett gott och riktigt sätt.
          </note>
          <note type="speaker">
            Anf. 120 EVA JOHANSSON (s) replik:
          </note>
          <note>
            Herr talman! Det är ju en from förhoppning att vi skall klara
            det, men för det behövs några saker. Det behövs en tydlig och
            bra läroplan, så att vi vet vad skolan skall vara till för. Det
            behövs också ett tydligt uppdrag till kommunerna när det gäller
            resursfördelningen.
          </note>
          <note>
            Jag tycker att det uppdrag som finns i Lgr 80 klart utsäger att
            de svaga eleverna, de med särskilt behov av stöd, borde gå först.
            Det borde vara vägledande också i den nya läroplanen. Där finns
            inte samma tydliga markering av detta. Det är allvarligt, särskilt
            i en situation där resurserna blir knappare.
          </note>
          <note>
            I en situation med överflöd eller med nära nog tillräckliga resurser
            är detta inte lika viktigt. Det är när resurserna är knappa som
            det är viktigt att vi fördelar dem rättvist.
          </note>
          <note>
            Men det är också då som de största kraven ställs på ett visst
            mod att våga säga till andra att de kanske måste stå tillbaka,
            eftersom det finns elever som behöver resurserna mer, för att
            dessa elever skall få samma chans till en utbildning.
          </note>
          <note>
            Jag vet faktiskt inte riktigt vad i utfrågningen som gjorde att
            Hans Nyhage var så stolt över den situation som vi upplever i
            dagens skola. Vad tyckte
          </note>
          <note>
            Hans Nyhage var positivt i de rapporter som vi fick från kommunerna?
          </note>
          <note type="speaker">
            Anf. 121 HANS NYHAGE (m) replik:
          </note>
          <note>
            Det var faktiskt mycket i den utfrågningen som gav positiva besked.
            Att man från skilda håll betonade bekymmer och svårigheter är
            uppenbart, men det gick inte att få fram en bild av att vi med
            anledning av den ekonomiska situationen skulle ha en skola på
            tillbakagång, tvärtom. Man betonade mycket väl att man klart och
            tydligt arbetade för att nå de uppsatta målen och även ansåg sig
            ha goda möjligheter att nå därhän.
          </note>
          <note>
            Eva Johansson efterlyser en tydlig och bra läroplan.
          </note>
          <note>
            Det är just det som vi nu arbetar med i utbildningsutskottet.
            Jag menar att det föreliggande läroplansförslaget är tydligt och
            bra i olika avseenden och att vi kan ställa oss bakom det med
            stor tillförsikt, i all synnerhet som vi lägger så stor vikt vid
            att det är kunnigheten och erfarenheten hos de människor som arbetar
            med frågorna ute på fältet som kommer att styra arbetet i skolorna.
          </note>
          <note>
            Vi måste komma ifrån den centrala detaljregleringen, och vi måste
            som politiker begripa att vår roll skall vara att angiva de långsiktiga
            målen, inte att befatta oss med detaljerna. Där måste vi sätta
            tilltro till dem som arbetar ute på fältet.
          </note>
          <note>
            Det är också i högsta grad det som ligger bakom det betygsförslag
            som nu föreligger för behandling i utbildningsutskottet. Det är
            ganska anmärkningsvärt att man från socialdemokratiskt håll så
            vill omyndigförklara målsmän och lärare i arbetet på att komma
            fram till ett system för hur man skall ge omdömen om elevernas
            utveckling och kunskapsnivå i skolorna.
          </note>
          <note>
            Vad slutligen gäller svagare elever markeras det mycket tydligt
            i det föreliggande läroplansförslaget att hänsynen till de svaga
            eleverna måste vara mycket mycket stor och att det skapas alla
            tänkbara förutsättningar för att de skall få en god och likvärdig
            utbildning.
          </note>
          <note type="speaker">
            Anf. 122 INGER LUNDBERG (s):
          </note>
          <note>
            Herr talman! En framgångsrik skolpolitik kräver bred förankring
            och en gemensam vilja att så långt det över huvud är möjligt söka
            brett samförstånd för skolans utveckling. När nu beredningsarbetet
            i regeringskansliet gått alltför fort för en bred förankring och
            samråd med olika grupper om skolans utveckling, blir det riksdagens
            uppgift att söka finna samlande lösningar.
          </note>
          <note>
            Kommunerna genomför nu riksdagens beslut om en treårig programbaserad
            gymnasieskola. Inom ramen för den nya gymnasieskolan vill regeringen
            genomföra det man kallar för ''en mer kursutformad gymnasieskola''.
            Tanken att eleverna själva skall kunna påverka mer i sin utbildning
            ligger väl i linje med en socialdemokratisk skolpolitik. Exemplet
            med eleverna på industriprogrammet som läser franska är bra. De
            behöver kunna samverka med företag i andra länder.
          </note>
          <note>
            Det vi däremot känner oro för är att propositionen i stället
            för att underlätta för utveckling och försök inom ramen för den
            programinriktade skolan faktiskt låser skolorna till en regelrätt
            kursutformning. Till det bidrar både poängsystemet och ett betygssystem
            där betyg skall sättas på varje enskild kurs i stället för terminsvis.
          </note>
          <note>
            Vi har i Sverige mycket liten erfarenhet av en kursutformad gymnasieskola.
            Erfarenheterna från andra länder visar såväl på risker för förflackning
            och svårigheter för elever att orientera sig i ett smörgåsbord
            av olika kurser som på ökat engagemang för enskilda elever när
            deras valmöjligheter ökar.
          </note>
          <note>
            Det är inte rimligt att riksdagen med så bristfälliga kunskaper
            om den djupare konsekvensen av en hårt kursutformad gymnasieskola
            slår fast riktlinjer som kan bli farliga för gymnasieskolans utveckling.
          </note>
          <note>
            I stället bör vi ge de kommuner och skolor som kommit långt i
            sina analyser möjlighet att driva utvecklingsverksamhet såväl
            med mer kursutformad gymnasieskola som mer sammanhållna program.
            Utvecklingsarbetet bör följas av en politisk kommitté, så att
            ytterligare förändringar av gymnasieskolan kan baseras på breda
            erfarenheter och en djupgående pedagogisk debatt.
          </note>
          <note>
            Vi vädjar till övriga partiers företrädare i utbildningsutskottet
            att besinna ansvaret.
          </note>
          <note>
            Utvecklingen av gymnasieskolan får aldrig bli ett hastverk. Därtill
            är ungdomarnas utbildning och kunskaper alldeles för viktiga.
          </note>
          <note>
            Elevernas inflytande i gymnasieskolan får aldrig begränsas till
            att välja kurser. Tänk efter, Hans
          </note>
          <note>
            Nyhage! Nog måste det vara också inom kurser, inom olika utbildningars
            ram, som det djupa inflytandet utvecklas. Vi skall inte bara välja
            och välja bort, vi skall också påverka inom.
          </note>
          <note>
            Det är allvarligt att vi inte kommit längre i utvecklingen av
            elevdemokratin i en skolform där eleverna uppnår myndig ålder.
            Vikten av att gymnasieskolan utvecklar demokratiska arbetsformer
            förstärks av att framtidens arbetsorganisation kräver delaktighet
            och ansvar på alla nivåer.
          </note>
          <note>
            Det var tillfredsställande att höra Christer
          </note>
          <note>
            Lindblom med sådant engagemang tala om utveckling av demokratin
            i skolan. Jag hoppas att vi gemensamt i utbildningsutskottet skall
            kunna finna former för att stärka inflytandet i gymnasieskolan.
          </note>
          <note>
            Vi vänder oss också mot regeringens stelbenta förändringar av
            skollagen. Man utesluter ovillkorligt och utan varje pardon alla
            elever som inte har godkända betyg i engelska, svenska och matematik
            från de nationella programmen.
          </note>
          <note>
            Vuxenutbildningen hör dagen och framtiden till.
          </note>
          <note>
            Komvux har delvis en annan funktion än gymnasieskolan. Den som
            läser på komvux lever ett annat liv och har andra erfarenheter
            än gymnasieskolans ungdomar. Utbildningens roll för fort- och
            vidareutbildning kräver en uppsättning kurser, som inte har någon
            motsvarighet i gymnasieskolan.
          </note>
          <note>
            Vi menar att det är olyckligt för vuxenutbildningens identitet,
            om riksdagen fattar beslut om en gemensam läroplan för komvux
            och gymnasieskolan. Risken är stor att läroplanen blir så urvattnad
            att den inte får betydelse som styrinstrument för någon av skolformerna.
            Skilda läroplaner är inget hinder för samverkan, men de måste
            göras med respekt för ungdomarnas och de vuxna elevernas olika
            behov.
          </note>
          <note>
            Förslagen om stärkt språkutbildning ligger i linje med den socialdemokratiska
            regeringens tidigare krav, men vi socialdemokrater delar den oro
            som uttrycks från hela skolsamhället för att Svenska 2
          </note>
          <note>
            inte fått en egen kursplan.
          </note>
          <note>
            Invandrarbarnen kommer att spela en viktig roll i det svenska
            samhället. Forskningen är entydig om att invandrarbarnen måste
            få möjlighet att lära sig svenska utifrån sina egna förutsättningar.
            Risken är annars stor att deras språk blir ytligt bra men inte
            leder vidare in i djupare analyser och förståelse.
          </note>
          <note>
            Det vore förödande, inte bara för deras skull utan för hela det
            svenska samhället.
          </note>
          <note>
            Herr talman! Rasism och främlingsfientlighet äter sig som varbölder
            in i vårt samhälle. I ungdomsåren grundläggs våra värderingar
            och vår människosyn.
          </note>
          <note>
            Gymnasieskolan måste ta sitt ansvar i kampen för människovärdet,
            respekt för andra och förståelse för internationella förhållanden.
          </note>
          <note type="speaker">
            Anf. 123 CHRISTER LINDBLOM (fp)
          </note>
          <note>
            replik;
          </note>
          <note>
            Herr talman! Jag tackar för de vänliga orden och det beröm jag
            fick av Inger Lundberg om mitt engagemang för inflytande. Vi är
            säkert alldeles överens i de frågorna -- jag tror inte att det
            är något som skiljer.
          </note>
          <note>
            Jag vill bara göra några kommentarer till Inger
          </note>
          <note>
            Lundbergs synpunkter på gymnasieskolan. Vad vi egentligen gör
            med propositionen är att vi undanröjer hindren för de kommuner
            som vill gå vidare, och det var väldigt många som ville det. Jag
            tycker att det var en splittrad remissbild.
          </note>
          <note>
            Många kommuner vill ''ta innerkurva'' och göra kursutformningen
            samtidigt som man utvecklar programgymnasiet, en del kommuner
            vill ta det lugnare och bygga upp ett så att säga mera konventionellt
            programgymnasium. Jag tycker att det är viktigt att kommunerna
            har de möjligheterna, därför att det är så olika förutsättningar.
            Men om det skall finnas möjligheter för dem som jag säger vill
            ta innerkurvan, måste vi undanröja en del, och det är det vi gör
            här.
          </note>
          <note>
            Det pågår dessutom ett utvecklingsarbete inom ett antal kommuner.
            Under hösten kommer det att publiceras en sammanställning av det
            arbetet i en
          </note>
          <note>
            SOU-rapport. Där kommer vi att få en del tips och synpunkter
            på vad som är möjligheter men kanske också vad som är problem
            med ett programgymnasium.
          </note>
          <note>
            Inger Lundberg tog upp att elever som inte har godkänt i engelska,
            svenska och matte inte skall ha möjlighet att komma in på nationella
            program. Det handlar naturligtvis till syvende och sist om studieförutsättningar,
            att eleverna också skall ha en rimlig förutsättning att klara
            av studierna.
          </note>
          <note>
            Självklart ligger det ett enormt ansvar på grundskolan att så
            att säga leverera så få barn som möjligt med dåliga kunskaper
            i engelska, svenska och matte. Därför hoppas jag att i en framtid
            det antal barn det kommer att bli fråga om, som inte har möjlighet
            att komma in på de nationella programmen, skall vara mycket begränsat.
          </note>
          <note>
            Skall det vara samma läroplan för komvux och gymnasieskolan?
            Ja, jag tror att det är viktigt att man har ett gemensamt dokument
            med gemensamma värderingar. Dessutom är det naturligtvis viktigt
            att man i målformuleringen för de olika skolformerna talar om
            det specifika med komvux och med gymnasieskolan och på det viset
            plockar fram så att säga själen i båda de här skolformerna.
          </note>
          <note type="speaker">
            Anf. 124 INGER LUNDBERG (s) replik:
          </note>
          <note>
            Herr talman! Det gläder mig, Christer Lindblom, att vi är överens
            om vikten av att utveckla demokratin i gymnasieskolan. Då hoppas
            jag att vi inte bara är överens i den stora retoriken utan att
            vi i praktiskt arbete i utskottet kan hitta några förbättringar
            av formerna som underlättar en sådan utveckling.
          </note>
          <note>
            Vi är också ense om att undanröja hinder för försök med kursutformad
            gymnasieskola. Vi socialdemokrater känner oro för att hela skolsystemet
            låses till den modell för betygs- och poängberäkning som nu föreslås
            i propositionen.
          </note>
          <note>
            Det är, precis som Christer Lindblom säger, för tidigt. Det är
            kanske väl komplicerat att diskutera i kammaren, men jag hoppas
            att de borgerliga vill granska propositionen och dess konsekvenser
            för den samlade gymnasieskolan med ödmjukhet.
          </note>
          <note>
            Jag tror att många ungdomar behöver stärka sina kunskaper innan
            de går in i de nationella programmen. Regeringen skapar en idiotregel
            som gör att det individuella fallet inte kan prövas. Den typ av
            formalism som slår mot enskilda ungar hoppas jag att vi skall
            få bukt med när vi jobbar med frågorna i utbildningsutskottet.
          </note>
          <note>
            Jag fick inte svar på frågan om varför ni inte vill ha en kursplan
            för svenska 2, Christer Lindblom.
          </note>
          <note>
            Oron är så stor ute på skolorna och bland invandrareleverna att
            ni måste ge ett svar -- helst här i kammaren, eller åtminstone
            i utskottet.
          </note>
          <note type="speaker">
            Anf. 125 CHRISTER LINDBLOM (fp)
          </note>
          <note>
            replik:
          </note>
          <note>
            Herr talman! Jag vill be Inger Lundberg om ursäkt.
          </note>
          <note>
            Jag uppfattade inte frågan om kursplanen för svenska 2, och det
            var därför jag inte svarade.
          </note>
          <note>
            Det förs framför allt i den proposition som handlar om grundskolan
            ett resonemang om kursplan för svenska 2. Det är litet komplicerat
            att skriva en kursplan efter den mall som finns för de andra kursplanerna.
            Därför har man låtit bli att göra en sådan.
          </note>
          <note>
            Jag menar precis som Inger Lundberg -- jag tror att vi är överens
            i den frågan också -- att det är kolossalt viktigt att det vi
            föreslår inte försvagar undervisningen i svenska 2. Vi vill inte
            ge signaler som får kommunerna att tro att de kan dra ned på undervisningen
            eller som får de som går på lärarutbildningen att inte uppfatta
            ämnet som väsentligt. Där är vi alldeles ense.
          </note>
          <note>
            Det gäller att hitta en formel för att skriva om svenska 2 på
            ett sådant sätt att det klart framgår vad regeringen och riksdagen
            tycker om ämnet och hur det skall utformas. Det är också en mycket
            angelägen diskussion som jag tycker att vi skall fortsätta i utskottet.
          </note>
          <note>
            Inger Lundberg säger att vi inte får stanna vid retorik. Det
            är alldeles riktigt. Också Christina
          </note>
          <note>
            Linderholm var tidigare inne på det faktum att man hittar väldigt
            få konkreta förslag i socialdemokraternas motioner. Det bekymrar
            oss litet grand. Då kommer det lätt att handla om retorik.
          </note>
          <note>
            Poäng- och betygssystemet är ett helt nytt system som utformats
            just för det kursutformade gymnasiet. För det traditionella gymnasiet
            finns hela systemet redan. Det finns ett betygssystem och kursplaner
            eller programplaner, och därför behövs det inte göras något speciellt
            för den typen av gymnasieskola.
          </note>
          <note>
            Det finns skrivningar i propositionen som visar att svagpresterande
            elever som har svårt att komma in på de nationella programmen
            faktiskt med hjälp av individuella program eller stödkurser kan
            börja gymnasieskolan för att så småningom slussas in på ett nationellt
            program. Det finns en flexibilitet i systemet både i grundskolan
            och i gymnasiesystemet som gör att vi skall kunna klara fler svagpresterande
            elever än vad skolan av i dag gör.
          </note>
          <note type="speaker">
            Anf. 126 INGER LUNDBERG (s) replik:
          </note>
          <note>
            Herr talman! Tyvärr är det just flexibilitet som saknas efter
            ändringen i skollagen, Christer
          </note>
          <note>
            Lindblom. Det är det vi beklagar. Vi hoppas att ni är beredda
            att mjuka upp skrivningarna kring behörighetsreglerna när vi jobbar
            vidare med frågorna i utskottet.
          </note>
          <note>
            Jag är glad över att Christer Lindblom inte personligen visar
            prestige när det gäller frågan om kursplan för svenska 2. Proprositionen
            har redan givit skolsamhället mycket olyckliga signaler.
          </note>
          <note>
            Utskottet fick för några dagar sedan rapport om att studenter
            vid högskolorna hoppar av från undervisningen i svenska 2 därför
            att de är osäkra på om det kommer att finnas underlag för tjänster
            i framtiden. Det finns en så stark oro och en så stark tveksamhet
            i skolsamhället att det är viktigt att vi går varandra till mötes.
            Det är utomordentligt angeläget att ni borgerliga i denna fråga
            ser mer till saken än till regeringens prestige och följer det
            socialdemokratiska förslaget om en särskild kursplan för svenska
            2.
          </note>
          <note>
            Sedan skall vi gå vidare i utskottet och tolka de i många stycken
            mycket otydliga skrivningarna när det gäller kursutformad och
            programbaserad gymnsieskola. Att döma av de uttalanden Christer
          </note>
          <note>
            Lindblom gjort verkar han vara beredd att göra det med öppet
            sinne och utan att riskera någonting för gymnsieskolan. Vi får
            se om det de facto blir så när vi diskuterar propositionen.
          </note>
          <note>
            Som exempel på konkreta förslag vad gäller utveckling av demokratin
            kan jag säga att vi socialdemokrater har krävt att läroplanen
            skall vara tydligare när det gäller arbetsmetoder och utveckling
            i skolan. Vad beträffar gymnsieskolan har vi krävt att man skall
            hjälpas åt att finna modeller. En modell kan kanske vara särskilda
            tidspass utanför den egentliga undervisningen där eleverna kan
            mötas och utveckla elevinflytandet.
          </note>
          <note>
            Vi vet att just gymnasieskolans organisation är ett av de praktiska
            hinder som gör att de äldsta eleverna många gånger har mindre
            att säga till om i skolan än de allra yngsta.
          </note>
          <note type="speaker">
            Anf. 127 HANS NYHAGE (m) replik:
          </note>
          <note>
            Herr talman! Med anledning av vad Inger
          </note>
          <note>
            Lundberg hade att säga om det fria valet vill jag återigen understryka
            att just det fria valet betonas oerhört starkt i de föreliggande
            propositionerna.
          </note>
          <note>
            Det fria valet ökar verkligen elevernas möjlighet att påverka
            och utforma sin egen studiegång. Det kan inte nog betonas, och
            det är viktigt.
          </note>
          <note>
            Medinflytandet för eleverna ökar. Jag kan bara konstatera att
            det kan få mycket negativa konsekvenser för elevernas fria val
            att man från skilda håll begär att antalet timmar i de fasta timplanerna
            skall öka. Jag vill att man skall ha detta alldeles klart för
            sig.
          </note>
          <note>
            Regeringen har varit mycket försiktig med att försöka påtvinga
            kommunerna någonting vad gäller gymnasieskolan i propositionen.
            Det står helt fritt för de kommuner som så önskar att övergå till
            en mer kursinriktad gymnasieskola. Viljan att arbeta med den inriktningen
            har klart kommit till uttryck från skilda kommuner och även från
            elever.
          </note>
          <note>
            Det är väldigt viktigt att vi är lyhörda för signalerna om invandrarundervisningen
            och påståendena om att invandrareleverna inte skulle få en tillräcklig
            svenskundervisning. Sådana signaler måste vi naturligtvis uppmärksamma.
            Jag förutsätter att vi i det fortsatta arbetet i utbildningsutskottet
            inte minst på denna punkt skall komma fram till reella och riktiga
            lösningar.
          </note>
          <note type="speaker">
            Anf. 128 INGER LUNDBERG (s) replik:
          </note>
          <note>
            Herr talman! Jag hoppas att jag har rätt när jag tolkar Hans
            Nyhage så, att han som ordförande i utbildningsutskottet är beredd
            att verka för att det socialdemokratiska förslaget om kursplan
            för svenska 2 bifalls. Om jag har rätt eller inte får vi naturligtvis
            se när vi betar av läroplansförslagen.
          </note>
          <note>
            Hans Nyhage och jag är inte oense om att det fria valet har betydelse
            för ungdomarnas inflytande i skolan. Så är det. Men jag sade i
            mitt anförande att rätten att välja inte är den enda vägen till
            inflytande. Det är väl så viktigt att eleverna har ett inflytande
            inom ramen för undervisningen -- att de kan påverka undervisningens
            utveckling och utformning. Där uppfattade jag en lyhördhet hos
          </note>
          <note>
            Christer Lindblom.
          </note>
          <note>
            Men det känns många gånger som om företrädare för moderaterna
            säger att vi skall välja skola, starta nya skolor och välja ämnen,
            samtidigt som de säger väldigt litet om föräldrainflytande på
            den enskilda skolan och elevinflytande i undervisning. Det är
            möjligt att jag inte har lyssnat tillräckligt noga eller att det
            är så självklart för er att ni inte säger det. Jag tror att det
            är viktigt för skolsamhällets skull att ni uttalar det. Demokrati
            i vardagssituationer är svårt. Det kan aldrig sägas för många
            gånger. Så viktigt är det.
          </note>
          <note>
            Sedan skall vi, Hans Nyhage, gå vidare och arbeta med gymnasiepropositionen.
            Jag vädjar då att vi icke låser oss för ett system som driver
            skolorna till en kursutformad gymnasieskola. Vi skall däremot
            möjliggöra den utveckling och de försök som sker ute i flera kommuner.
            Det skall vi göra generöst. Vi skall också som politiker -- det
            ansvaret har vi --
          </note>
          <note>
            mycket noga följa utvecklingen av gymnasieskolan och föreslå
            förändringar under vägen som kan stärka och utveckla den och göra
            den till den spjutspets för svenskt, samhälle, svensk industri
            och svensk förvaltning som den svenska gymnasieskolan måste vara.
          </note>
          <note type="speaker">
            Anf. 129 HANS NYHAGE (m) replik:
          </note>
          <note>
            Herr talman! Vi är klart överens om vikten av rätten att kunna
            välja skola. Jag kan garantera
          </note>
          <note>
            Inger Lundberg att vi moderater också står helt bakom elevernas
            rätt och möjlighet att påverka själva skolarbetet. Det är oerhört
            viktigt. Vi förutsätter att det också sker ute i skolorna. Den
            rätten kan inte ifrågasättas. Det ankommer också på de skilda
            skolorna att utforma hur detta på bästa sätt skall gå till. Jag
            tror att vi är överens även på denna punkt.
          </note>
          <note>
            När det gäller den kursutformade gymnasieskolan är det klart
            att vi med största ansvar och allvar skall ta fasta på de erfarenheter
            som görs i de gymnasieskolor där man nu kommer att arbeta med
            den inriktningen.
          </note>
          <note type="speaker">
            Anf. 130 INGER LUNDBERG (s) replik:
          </note>
          <note>
            Herr talman! Vi skall tro på demokratin och utvecklingen i skolan
            och vi skall förutsätta den.
          </note>
          <note>
            Men det ankommer också på oss, Hans Nyhage, att ta ansvar för
            att instrumenten finns och ange dem i läroplan och de förutsättningar
            vi lägger fast för skolorna.
          </note>
          <note type="speaker">
            Anf. 131 TUVE SKÅNBERG (kds):
          </note>
          <note>
            Herr talman! Jag tycker mig ha märkt att socialdemokraterna närmast
            manipulativt söker tillämpa ordets makt över tanken i den här
            debatten. Socialdemokraterna talar tendensiöst genomgående om
            ''privata skolor'' inte
          </note>
          <note>
            ''fristående''. En privat väg eller en privat tomt får bara ägaren
            bruka. I den meningen är inte fristående skolor privata. De har
            bara en annan huvudman än kommunen.
          </note>
          <note>
            Låt mig ta en jämförelse. Betänk hur kränkande frikyrkorna hade
            upplevt det om socialdemokraterna hade börjat kalla dem för
          </note>
          <note>
            ''privatkyrkor''. De står, liksom fristående skolor, öppna för
            dem som vill söka sig till dem.
          </note>
          <note>
            Jag vill nu övergå till att tala om högskolepolitik.
          </note>
          <note>
            I början av september i år fick hovrättslagman
          </note>
          <note>
            Erland Aspelin i Malmö regeringens uppdrag att utreda frågan
            hur studenternas rätt att av religiösa, etiska eller andra skäl
            vägra delta i vissa utbildningsmoment kan tillgodoses i högskoleförordningen,
            dvs. en s.k. samvetsklausul.
          </note>
          <note>
            En sådan möjlighet att vägra delta i vissa ubildningsmoment av
            samvetsskäl och ändå få ut sin examen är ingen nyhet. 1977 års
            högskoleförordning gav studenterna en mycket vid rätt att till
            Universitets- och högskoleämbetet,
          </note>
          <note>
            UHÄ, och senare till Högskolans överklagandenämnd, överklaga
            lokala beslut.
          </note>
          <note>
            Exempel på beslut från högskolorna som överklagats till UHÄ är
            ärenden från studenter vid barnmorskelinjen som nekats dispens
            från obligatorisk kurs i spiralinsättning och därmed nekats examensbevis
            från utbildningen.
          </note>
          <note>
            Barnmorskorna hade av religiösa skäl nekat spiralinsättning med
            motivering att spiral kunde ses som tidig abort. Andra fall har
            gällt studenter vid läkarlinjen respektive laboratorieassistentlinjen
            som av etiska skäl vägrat delta i djurförsök.
          </note>
          <note>
            Överklagandena har varken varit särskilt många sedan 1977 eller
            särskilt svåra att hantera.
          </note>
          <note>
            I och med avskaffandet av UHÄ för ett par år sedan har situationen
            blivit väsentligt annorlunda. Den nya högskolelagen och högskoleförordningen
            innebär en väsentlig begränsning av rätten att överklaga lokala
            beslut. Det finns inte längre någon rätt att särskilt överklaga
            lokala högskolors beslut i fråga om obligatoriska kursmoment.
            Detta är inte tillfredsställande.
          </note>
          <note>
            Sverige har en lång tradition av respekt för den enskildes samvete.
            Så heter det t.ex. i den gamla regeringsformen: ''Konungen äger
            ingens samvete tvinga eller tvinga låta''.
          </note>
          <note>
            I glappet som uppstått sedan UHÄ avskaffades är vi för övrigt
            det enda landet i västvärlden utan en lagfäst samvetsklausul eller
            möjlighet att överklaga beslut ifråga om obligatoriska kursmoment.
          </note>
          <note>
            Utredningen är alltså i högsta grad befogad och välkommen. Kerstin
            Falck, prefekt på vårdhögskolan i Göteborg, säger i
          </note>
          <note>
            Göteborgsposten den 20 februari i år: ''Ja, jag tycker en samvetsklausul
            vore bra. En sådan klausul stämmer väl med den humanistiska grundsyn
            som vården bygger på och som vi arbetar utifrån. Det är helt riktigt
            att människorna själva får bestämma sådant.''
          </note>
          <note>
            I Aspelins uppdrag ingår att väga studenternas rätt att vägra
            delta i vissa moment mot nödvändigheten att studenterna uppfyller
            målen för den aktuella examen eller mot behoven av viss likformighet
            i utbildningen som grund för behörigheten att utöva ett visst
            yrke. I detta sammanhang skall utredas om sådana moment bör vara
            obligatoriska enbart i sådana kurser som hör till en viss befattningsutbildning
            utanför yrkesexamen.
          </note>
          <note>
            Observera också att Aspelins utredning inte innefattar samvetsbetänkligheter
            i det framtida yrket t.ex. i vården, som har sagts i debatten,
            utan bara i utbildningen! Det är inte statsrådet för
          </note>
          <note>
            Socialdepartementet utan statsrådet för
          </note>
          <note>
            Utbildningsdepartementet som kontrasignerat direktiven.
          </note>
          <note>
            Nu har socialdemokraterna motsatt sig en utredning om behovet
            av en samvetsklausul. Det är mig en gåta att de vill tvinga unga
            människor att utföra moment som dessa finner motbjudande eller
            som strider mot deras samveten, t.ex. plågsamma djurförsök eller
            aborter.
          </note>
          <note>
            Möjligheten att överklaga har vi, liksom alla europeiska länder,
            haft till för ett par år sedan då den försvann som en icke avsedd
            biprodukt av en strukturomvandling då UHÄ upphörde.
          </note>
          <note>
            Det må nu vara socialdemokraternas uppfattning att människor
            i allmänhet och studerande i synnerhet inte skall vägledas av
            sina samveten.
          </note>
          <note>
            Men kan de åtminstone inte tillåta att frågan belyses genom en
            utredning, att en jämförelse görs med andra länders situation,
            eftersom vi är ensamma om att sakna en samvetsklausul, och att
            konsekvenserna av en eventuell samvetsklausul utreds? Varför vill
            socialdemokraterna kränka unga människors samveten och tvinga
            dem att göra det som bjuder dem emot?
          </note>
          <note type="speaker">
            Anf. 132 BIRTHE SÖRESTEDT (s):
          </note>
          <note>
            Herr talman! Jag känner oro, liksom många med mig. Jag känner
            oro över den utredning som Per
          </note>
          <note>
            Unckel har tillsatt för att införa en s.k.
          </note>
          <note>
            samvetsklausul i högskoleutbildningen. Det var den utredningen
            som Tuve Skånberg redogjorde för här.
          </note>
          <note>
            De studerande skall kunna välja bort vissa obligatoriska moment
            i utbildningen av etiska, religiösa eller andra skäl. Man skall
            ändå kunna erhålla sin yrkeslegitimation.
          </note>
          <note>
            Ett exempel som nämns, och som Tuve Skånberg också tog upp, är
            att det skall finnas överklagandemöjligheter för studenter vid
            barnmorskeutbildningen som av religiösa skäl vill ha dispens från
            den obligatoriska kursen i spiralinsättning. Detta har hittills
            medfört att de inte kunnat få examensbevis från utbildningen.
          </note>
          <note>
            För mig framstår detta som om utbildningen inte blir anpassad
            till de krav och kunskaper som fordras för att verka inom yrket.
            Jag menar att en yrkeslegitimation är en sorts varudeklaration
            som betyder att den människa som har fått den följer de lagar
            och regler som gäller i landet. Antingen finns det moment som
            inte behövs i utbildningen, och då kan de tas bort, eller också
            är de nödvändiga. Då kan man inte anses ha en komplett utbildning
            om de saknas.
          </note>
          <note>
            Att ge barnmorskor och läkare möjlighet att redan i utbildningen
            välja bort kunskaper som rör aborter och viss preventivmedelsrådgivning
            kommer på sikt att leda till en uppdelning i vården, vilket vi
            kan se i andra länder. I Frankrike finns redan nu en lagfäst samvetsklausul,
            och där är det i dag nästan omöjligt att få abort utförd på offentliga
            sjukhus. Även i länder där abort är tillåten kan man finna att
            det inte främst är patientens behov utan personalens värderingar
            som styr vården.
          </note>
          <note>
            Tvärtom visar all erfarenhet här att väl utbildade barnmorskor
            i en intensifierad preventivmedelsrådgivning ger resultat i form
            av färre aborter. Aborter och preventivmedelsrådgivning är en
            del av barnmorskeyrket och gynekologyrket. De hänger intimt samman
            med varandra.
          </note>
          <note>
            Det finns en överväldigande uppslutning kring vår nuvarande abortlagstiftning.
            Stödet för fria aborter har ökat under de senaste tre åren.
          </note>
          <note>
            Abortmotståndarna har på olika sätt fört antiabortkampanjer,
            och ett led i dessa är att få till stånd en samvetsklausul. De
            vill skapa ett samhällsklimat som skuldbelägger kvinnorna och
            gör det svårare för de kvinnor som måste genomföra en abort.
          </note>
          <note>
            Kvinnan har rätt att själv bestämma om hon vill fullfölja en
            graviditet. Den rätten får inte ifrågasättas. Den får heller inte
            saboteras genom att det inom yrkeskårer som skall hjälpa henne
            finns personer som inte har den utbildning som behövs, och som
            kan brista i objektivitet när det gäller att stödja henne i det
            beslut hon fattar.
          </note>
          <note>
            Socialutskottet slår fast att vår nuvarande abortlagstiftning
            inte skall ändras. Däremot kan nämnda utredning ge upphov till
            förändringar som det inte finns något stöd för i samhället.
          </note>
          <note>
            Förändringar i högskoleförordningen kan ske i det tysta utan
            bred remissomgång och debatt.
          </note>
          <note>
            Eftersom en samvetsklausul är en grundläggande fråga när det
            gäller vårdutbildningarna vore det på sin plats med ett besked
            om utredningens fortsatta behandling, vilket remissförfarande
            som planeras och hur regeringen tänker informera riksdagen om
            eventuella förändringar i högskoleförordningen.
          </note>
          <note type="speaker">
            Anf. 133 TUVE SKÅNBERG (kds) replik:
          </note>
          <note>
            Herr talman! Birthe Sörestedt blir mig svaret skyldig på min
            avslutande fråga: Varför vill
          </note>
          <note>
            Socialdemokraterna kränka unga människors samveten och tvinga
            dem att göra det som bjuder dem emot? Sedan drar hon in frågan
            om abortsituationen i vården. Aspelins utredning skall belysa
            behovet av en samvetsklausul i utbildningen.
          </note>
          <note>
            Frågan om en eventuell samvetsklausul i vården är en helt annan
            fråga, och den skall inte den här utredningen belysa.
          </note>
          <note>
            Låt oss ändå för det akademiska intressets skull ta upp den fråga
            som Birthe Sörestedt aktualiserade.
          </note>
          <note>
            Socialstyrelsen har i sina föreskrifter sagt att ingen skall
            tvingas medverka vid aborter. Det är tydligt att Birthe Sörestedt
            har en annan åsikt. Det framgår av det brittiska underhusets socialutskotts
            rapport Conscience Clause 1989/90:10 att Sverige är det enda landet
            i Europa utan lagligt skydd för sjukvårdspersonal att vägra delta
            i aborter. Det är dock sant att det på ledarplats i Läkartidningen
            nr
          </note>
          <note>
            10 i år hävdades att ingen läkare har ovillkorlig skyldighet
            att utföra viss behandling.
          </note>
          <note>
            Så till frågan om studenten som har gått ut en utbildning och
            utnyttjat samvetsklausulen. Då kommer det av dennes utbildningsbevis
            att framgå vilka moment som inte gått igenom samt vilka han eller
            hon gjort i stället. Det är en viktig information till en eventuell
            arbetsgivare för att denna skall kunna placera rätt person på
            rätt plats och förebygga att ett samvetsproblem uppträder så att
            säga akut inom vården.
          </note>
          <note>
            Frågan är: Finns det behov av en samvetsklausul i själva vården
            och inte bara i utbildningen? Frågan är fortfarande enbart av
            akademiskt intresse. Det är inte detta utredningen skall handla
            om.
          </note>
          <note>
            Nils Crona, chef för kvinnokliniken på Sahlgrenska sjukhuset
            i Göteborg, säger i en artikel i Göteborgs
          </note>
          <note>
            Posten den 20 februari i år: Jag har förståelse för den som har
            samvetsbetänkligheter, och jag tror att en klausul är nödvändig
            ju mer mångkulturellt samhället blir. Självfallet kan en barnmorska
            ha arbetsuppgifter som inte förutsätter medverkan vid abort.
          </note>
          <note type="speaker">
            Anf. 134 BIRTHE SÖRESTEDT (s) replik:
          </note>
          <note>
            Herr talman! Det är en avsevärd skillnad, Tuve
          </note>
          <note>
            Skånberg, att redan ta bort moment i utbildningen.
          </note>
          <note>
            I själva yrkesutövandet är den personliga värderingen inom själva
            legitimationens ram avgörande.
          </note>
          <note>
            Vi socialdemokrater kan mycket väl förstå att människor har olika
            betänkligheter. Vi vill inte tvinga någon till att utföra något
            man inte vill göra.
          </note>
          <note>
            Men varför då välja de yrken där man har betänkligheter?
          </note>
          <note>
            Vi vet av erfarenhet från andra länder där man har denna samvetsklausul
            hur det fördelar upp arbetet.
          </note>
          <note>
            Det gäller kanske särskilt inom vården, där preventivmedelsrådgivning
            och abort mycket väl hör samman med de andra delarna inom just
            kvinnovården.
          </note>
          <note>
            Man skall inte tro att vi i framtiden kan ha råd att ha en uppdelad
            vård där vi har kompetent personal för alla lägen på ett ställe
            och inte kompetent personal på andra ställen. Hur skulle det vara
            vid akutmottagningar och andra ställen? Skulle man ha en dubbelbemanning?
          </note>
          <note type="speaker">
            Anf. 135 TUVE SKÅNBERG (kds) replik:
          </note>
          <note>
            Herr talman! Birthe Sörestedt gör gällande att en samvetsklausul
            skulle utnyttjas av så många att det skulle bli svårt att få en
            abort utförd. Det finns inga skäl att tro att det skulle bli fallet
            i Sverige.
          </note>
          <note>
            Möjligheten har funnits för t.ex.
          </note>
          <note>
            gynekologstuderande att överklaga under tiden
          </note>
          <note>
            1977--1991. Men mig veterligen har den aldrig utnyttjats.
          </note>
          <note>
            I t.ex. Italien och Frankrike är det en stor del av vårdpersonalen,
            som för övrigt till största delen är kvinnor, som vägrar att utföra
            aborter av samvetsskäl. Det är riktigt.
          </note>
          <note>
            Annika Landgren, själv underläkare på Östra sjukhuset i Göteborg
            kommenterar just denna fråga om en samvetsklausul i vården i tidningen
          </note>
          <note>
            Dagen den 26 februari i år. Hon säger: Om ett fåtal utnyttjar
            samvetsklausulen borde det inte innebära något problem för arbetsgivaren.
            Men om många utnyttjar den bör man i stället ifrågasätta den delen
            av verksamheten.
          </note>
          <note>
            Gör Birthe Sörestedt detta? Är hon beredd att låta unga människor
            själva få känna om ett visst utbildningsmoment är det riktiga,
            eller vill hon ge dem yrkesförbud? Yrkesförbud är faktiskt möjligt
            att få som en konsekvens av den reaktion hon ger uttryck för.
          </note>
          <note>
            KLM, Kristna läkare och medicinare i Sverige sade i ett uttalande
            vid sitt årsmöte i juni i år: Detta ifrågasättande av vårdpersonalens
            rätt till självbestämmande och deras eventuella önskan att slippa
            medverka vid t.ex. aborter, och i framtiden eventuell dödshjälp,
            till följd av en önskan att visa respekt för människolivet från
            befruktningsögonblicket är illavarslande.
          </note>
          <note>
            Nu gäller samvetsklausulen också t.ex. plågsamma djurförsök.
            Det har Birthe Sörestedt över huvud taget inte kommenterat. I
            ett känt fall ställdes läkarstuderandena inför ett djurförsök
            som de uppfattade som onödigt och plågsamt för djuret och därför
            oetiskt. Läraren insisterade på att momentet var obligatoriskt
            och nödvändigt för utbildningen.
          </note>
          <note>
            Studenterna gjorde då en kontroll som visade att detta djurförsök
            inte bedömdes som nödvändigt eller ens fanns med i kursen på någon
            annan läkarutbildning i landet. Vilka slutsatser drar
          </note>
          <note>
            Birthe Sörestedt av det?
          </note>
          <note type="speaker">
            Anf. 136 BIRTHE SÖRESTEDT (s) replik:
          </note>
          <note>
            Herr talman! Tuve Skånberg hänvisar till yrkeskunniga människor
            i Göteborg som tycker att man skall införa en samvetsklausul.
            Det finns många inom gynekolog- och barnmorskeyrket som tycker
            tvärtom. Det innebär en uppdelning av vården och ett ifrågasättande
            av vissa delar inom sjukvården. Den slutsatsen kan man dra om
            man tittar runt om i vår värld.
          </note>
          <note>
            Även när det gäller andra områden än kanske vårdutbildningarna
            kan man tänka sig att det kan få stora konsekvenser om man har
            samvetsklausuler som gör att man kan låta bli att delta i någon
            form av utbildning.
          </note>
          <note>
            Man kan tänka sig att t.ex. en polis i polisutbildning inte skulle
            vilja bära skjutvapen. Det skulle naturligtvis få konsekvenser
            för den typen av utbildning och legitimation.
          </note>
          <note>
            Jag tycker att vi borde få möjlighet att ingående diskutera samvetsklausulen
            -- och inte bara som en ändring i en förordning -- här i riksdagen.
            Jag undrar vad regeringen kommer att göra för att vi skall få
            möjlighet till det.
          </note>
          <note type="speaker">
            Anf. 137 KRISTINA SVENSSON (s):
          </note>
          <note>
            Fru talman! Liksom tidigare socialdemokratiska talare är jag
            mycket kritisk till den skolpolitik som den borgerliga regeringen
            driver.
          </note>
          <note>
            Det man så stolt kallade för Europas bästa skola visade sig vara
            ett tomt och ihåligt slagord. Eva
          </note>
          <note>
            Johansson har här i debatten tidigare belyst detta med konkreta
            exempel.
          </note>
          <note>
            Jag är mycket oroad och bekymrad, och min oro förstärktes när
            jag läste de förslag till läroplaner som skolministern har lagt
            fram. Min oro delas av elever och föräldrar, av lärare och andra
            personalgrupper inom skolan.
          </note>
          <note>
            Skolans värdegrund skall bygga på allmänmänskliga värden, t.ex.
            respekt för människolivets okränkbarhet, individens frihet och
            integritet, solidaritet mellan människor och jämställdhet mellan
            kvinnor och män.
          </note>
          <note>
            I regeringens förslag till nya läroplaner används begreppen ''kristen
            etik'' och ''västerländsk humanism'' i det här sammanhanget. Det
            är mycket märkligt. Under modern tid har det funnits en bred enighet
            i Sverige om att den allmänna skolan skall vara icke-konfessionell.
            Ingen religion eller ideologi skall ges särställning. I den kommunala
            grundskolan skall man kunna gå vare sig man är icke-troende, jude
            eller muslim, utan att känna sig kränkt eller utstött. När man
            behandlar den här propositionen i utbildningsutskottet måste man
            uttala att verksamheten i skolan skall ha en ickekonfessionell
            prägel.
          </note>
          <note>
            Fru talman! Arbetet för internationell och kulturell förståelse
            måste få stort utrymme i skolan. Det internationella beroendet
            ökar för alla nationer.
          </note>
          <note>
            Nationernas livsvillkor blir alltmer sammanflätade.
          </note>
          <note>
            Beroendet ökar på alla plan: politiskt, tekniskt och ekonomiskt.
          </note>
          <note>
            Nationella gränser får mindre betydelse. Genom moderna kommunikationer
            kan människor röra sig över gränser på ett helt annat sätt än
            tidigare.
          </note>
          <note>
            Befolkningsströmmar ökar inom och mellan länderna. Detta är en
            del av vår verklighet -- skolan får därför inte utelämna de globala
            frågorna.
          </note>
          <note>
            Som socialdemokrat beklagar jag att världen utanför Europa och
            de för mänsklighetens framtid så stora och avgörande överlevnadsfrågorna
            starkt tonats ned i regeringens förslag till ny läroplan.
          </note>
          <note>
            I förslaget beskrivs det internationella perspektivet utan att
            man ens nämner tredje världen. Ordet
          </note>
          <note>
            ''internationell'' betyder enligt ordlistan detsamma som ''världsomfattande''.
            Läroplansförslagen innebär en inskränkning som gör ordet liktydigt
            med en begränsad del av världen, nämligen
          </note>
          <note>
            Europa.
          </note>
          <note>
            Finns då ingenting utanför Europa? Sverige har en lång tradition
            av solidaritet med och bistånd till tredje världen. Detta bör
            komma till uttryck i läroplanerna. Det har också flera tunga remissinstanser
            påpekat, bl.a. Hem och skola.
          </note>
          <note>
            I den nuvarande läroplanen talas det om relationerna mellan syd
            och nord och om vårt beroende av tredje världen. Undervisningen
            om de globala frågorna måste självfallet finnas med och får inte
            minskas på bekostnad av det europeiska perspektivet. Det handlar
            om både--och.
          </note>
          <note>
            Det har väckts flera motioner i den här frågan. Jag tar för givet
            att Folkpartiet och -- hoppas jag -- även kds tillsammans med
            Socialdemokraterna kommer att medverka till att rätta till det
            här.
          </note>
          <note>
            Fru talman! Jag vill också kort belysa jämställdhetsaspekten
            i skolans verksamhet. Jag finner det förslag som regeringen har
            lagt fram mycket motsägelsefullt. Man talar om att jämställdhetsarbetet
            skall lyftas fram i såväl läroplaner som kursplaner. Det låter
            bra. Men hur kan man då komma till slutsatsen att inte längre
            garantera en minsta undervisningstid i t.ex. ämnet hemkunskap?
          </note>
          <note>
            Enligt regeringens förslag finns ingen tid avsatt för arbetslivsorientering.
            Detta är märkligt ur flera perspektiv. Ett jämställt samhälle
            grundläggs tidigt, bl.a. i de val eleverna gör i skolan. Den praktiska
            arbetsorienteringen är ett mycket viktigt instrument för elevernas
            kommande val av yrkesutbildningar.
          </note>
          <note>
            Fortfarande har vi i Sverige en könssegregerad arbetsmarknad.
            Skolans ansvar att bryta detta mönster är stort. Eleverna måste
            ges möjligheter att pröva olika yrkesområden.
          </note>
          <note>
            Jag menar att yrkesvalsinformation och praktisk arbetslivsorientering
            i stället måste utökas. En färsk undersökning från Göteborg visar
            att tidpunkten för yrkesvalsinformationen måste ned i åldrarna
            och att prao måste börja redan på mellanstadiet. Denna undersökning
            visar att regeringens förslag i denna fråga är mycket kontroversiellt.
          </note>
          <note>
            Jag blir också djupt upprörd när den moderata skolministern ironiserar
            över skolans ansvar att ge eleverna demokratisk fostran. Demokratin
            måste ständigt erövras -- den är inte för alltid given. Vi läser
            i tidningarna och ser i reportage på TV om att rasism breder ut
            sig i svenska skolor. Vi känner till flera fall av mobbning.
          </note>
          <note>
            Fru talman! Skolan kan aldrig komma ifrån sitt ansvar i den här
            frågan. Demokratisk fostran är en av skolans huvuduppgifter och
            måste så förbli.
          </note>
          <note type="speaker">
            Anf. 138 INGRID NÄSLUND (kds) replik:
          </note>
          <note>
            Fru talman! Jag skall inte kommentera allt vad
          </note>
          <note>
            Kristina Svensson sade, men jag skulle när det gäller skolans
            värdegrund vilja påpeka följande.
          </note>
          <note>
            När man talar om den kristna etikens betydelse här är det ingen
            som på något sätt har tänkt sig att den svenska skolan skall bli
            en konfessionell skola. Det framgick mycket klart vid en uppvaktning
            i utbildningsutskottet häromdagen. Där var det representanter
            för alla de stora religioner som är representerade här i Sverige.
            Från andra religionsföreträdare än de kristna var man helt på
            det klara med att när vi talar om den kristna etiken menar vi
            den värdegrund som vi i det här landet har byggt på sedan många
            hundra år tillbaka. Man var helt enig om att detta skulle vara
            grunden för vår skola. De hade alltså uppfattat att det inte är
            fråga om att vara konfessionell i den svenska skolan. De som inte
            tycks ha förstått det är vänsterpartister och socialdemokrater.
            De lever i ett hörn av världen för sig själva i det här avseendet.
          </note>
          <note>
            Överlevnadsfrågorna och frågan om att vidga perspektivet finns
            i viss mån med i propositionen.
          </note>
          <note>
            Jag håller med om att det är väldigt viktig att vi inte får ett
            för snävt perspektiv och bara ser Europa. Att detta har framhävts
            beror naturligtvis på att vi just nu håller på att gå in i ett
            utvidgat och fördjupat samarbete med Europa. Naturligtvis får
            vi inte försnäva perspektivet. Det är viktigt att detta står klart
            för alla.
          </note>
          <note type="speaker">
            Anf. 139 KRISTINA SVENSSON (s)
          </note>
          <note>
            replik:
          </note>
          <note>
            Fru talman! Jag tackar för svaret och konstaterar att utbildningsutskottet
            kommer med förtydliganden i de här två avsnitten. Det är jag mycket
            glad för.
          </note>
          <note type="speaker">
            Anf. 140 HANS NYHAGE (m) replik:
          </note>
          <note>
            Fru talman! På s. 104 i läroplansförslaget står följande:
          </note>
          <note>
            ''Människolivets okränkbarhet, individens frihet, solidaritet
            med svaga och utsatta samt alla människors lika värde utgör kärnan
            i de värden skolan skall gestalta och förmedla. Tillsammans med
            aktningen för varje människas egenvärde och respekten för det
            levande, utgör de den etiska grunden för skolans arbete. Det är
            värden som bland annat genom kristen etik och västerländsk humanism
            har en djup förankring i vårt land.''
          </note>
          <note>
            Vad är det som inte är korrekt och riktigt i detta?
          </note>
          <note>
            Var talas det om att skolan ska vara en konfessionell skola?
          </note>
          <note>
            Skolans uppgift och demokratin kan aldrig ifrågasättas och har
            aldrig heller ifrågasatts.
          </note>
          <note type="speaker">
            Anf. 141 KRISTINA SVENSSON (s)
          </note>
          <note>
            replik:
          </note>
          <note>
            Fru talman! Jag kan alltså ytterligare en gång konstatera att
            det finns en överensstämmelse och att det kommer att tydliggöras
            att skolan skall vara icke-konfessionell.
          </note>
          <note>
            Skattepolitik
          </note>
          <note type="speaker">
            Anf. 142 LARS HEDFORS (s):
          </note>
          <note>
            Fru talman! Det finns mycket som tyder på att regeringens hittills
            förda skattepolitik har bidragit till den närmast katastrofala
            utvecklingen på den svenska arbetsmarknaden. Man har kraftigt
            höjt skatterna för hushållen, särskilt för de sämst lottade hushållen.
            Det leder naturligtvis till en minskad konsumtion med ty åtföljande
            minskning av produktion och sysselsättning.
          </note>
          <note>
            Samtidigt har man sänkt skatterna för höginkomsttagare och kapitalägare.
            Det skapar inga nya jobb av den mycket enkla anledningen att det
            inte ökar efterfrågan och följaktligen inte heller produktionen.
          </note>
          <note>
            Man skall ju göra precis tvärtom. Man skall höja skatterna för
            de grupper i samhället som klarar en sådan höjning utan att minska
            sin konsumtion, dvs.
          </note>
          <note>
            höginkomsttagare och kapitalägare. Om man skall se till att den
            stora massan av hushåll och enskilda --
          </note>
          <note>
            t.ex. genom tillfälliga skattesänkningar -- får möjligheter att
            öka sin konsumtion och därmed stimulera produktion och sysselsättning.
          </note>
          <note>
            Det är därför som vi socialdemokrater länge har pläderat för
            en tillfällig sänkning av momsen. Det skulle ha blivit den stimulans
            som näringslivet och hela samhället så väl behöver. Det skulle
            sätta fart på efterfrågan. Det skulle öka produktionen och skapa
            jobb. Det skulle kanske rent av kunna skapa den optimism och den
            framtidstro som så väl behövs i dessa dystra tider. En efterfrågestimulerande
            politik förespråkas ju numera också av allt fler ekonomer av facket.
          </note>
          <note>
            Vi socialdemokrater har också länge pläderat för en höjning av
            skatten för höginkomsttagare genom en s.k. värnskatt och för kapitalägare
            genom höjda kapitalinkomstskatter och en bibehållen men reformerad
            och effektiviserad förmögenhetsskatt.
          </note>
          <note>
            Det skulle inte menligt påverka sysselsättningen.
          </note>
          <note>
            Det skulle däremot bidra till att förbättra ett katastrofalt
            dåligt budgetsaldo och framför allt till att förbättra skattesystemets
            fördelningspolitiska profil. För den profilen har förvisso fått
            sina smällar av en borgerlig regering, som tycks ha föresatt sig
            att återinföra klassamhället i Sverige.
          </note>
          <note>
            För bara någon vecka sedan publicerades en rapport från Riksrevisionsverket
            som visade att den borgerliga regeringen, med moderaterna i spetsen,
            inte bara hade höjt inkomstskatten för hushållen utan också lagt
            de tyngsta bördorna på de sämst ställda hushållen -- något som
            vi socialdemokrater för övrigt har påpekat under lång tid.
          </note>
          <note>
            I Riksrevisionsverkets beräkningar ingick ändå inte alla de förändringar
            av inkomstskatten som den borgerliga regeringen genomfört. En
            sådan förändring, som mycket hårt drabbade låginkomsttagarna,
            var avskaffandet av avdragsrätten för fackföreningsavgiften.
          </note>
          <note>
            Går man dessutom ett steg längre och studerar andra skatteförslag
            från regeringen, förstärks bilden av en skattepolitik som hårt
            drabbar låginkomsttagarna. På punktskatteområdet finns det ett
            antal sådana förslag, t.ex. höjningen av energiskatten för hushållen.
          </note>
          <note>
            Allt detta tillsammans med ett stort antal skattesänkningar på
            kapital leder oss obönhörligen in i ett samhälle med skrämmande
            klasskillnader.
          </note>
          <note>
            Och det är ett samhälle, tro mig, som inte är bra för vare sig
            hög- eller låginkomsttagare.
          </note>
          <note>
            Men regeringen marscherar oförskräckt vidare på den inslagna
            vägen. Nu skall skatten på aktieutdelningar sänkas från 30 % till
            0 % och på aktievinster från 25 % till 12,5 %. Det är inte konstigt
            att aktieägarna jublar över detta guldregn, för att låna ett ord
            från Dagens Industri. De som skall betala kalaset -- låginkomsttagare,
            arbetslösa, sjuka och gamla -- har förmodligen lättare att hålla
            sig för skratt.
          </note>
          <note>
            Det är naturligtvis förvånande att moderater och folkpartister
            stick i stäv mot givna vallöften för en politik som leder till
            skattehöjningar på arbete.
          </note>
          <note>
            Lika förvånande är det emellertid, att centerpartister aktivt
            verkar för en skattepolitik som ökar klyftorna i samhället. Från
            det hållet upprepar man ständigt att man förespråkar en rättvis
            fördelningspolitik. Vid något -- förmodligen mycket högtidligt
            -- tillfälle sade man sig t.o.m.
          </note>
          <note>
            angripa oss socialdemokrater från vänster. Nu angriper man oss
            tillsammans med moderaterna från höger så att det knakar om det.
          </note>
          <note>
            Det skulle vara intressant att veta om Centerpartiet tänker gå
            in i den valrörelse som nu är nära förestående med löften om rättvisa
            skatter och hot om att angripa oss socialdemokrater från vänster
            i skattepolitiken. Och har Moderaterna verkligen mage att i denna
            valrörelse på nytt utlova stora skattesänkningar på arbete?
          </note>
          <note type="speaker">
            Anf. 143 PETER KLING (nyd):
          </note>
          <note>
            Fru talman! Jag skall ta upp tre skattefrågor i denna debatt.
            Den första gäller bensinskatten. En utvärdering av bensinskattehöjningen
            visar att denna höjning, som vi bestämde i våras, har gett en
            och en halv miljard till statskassan. Vad hade man räknat med?
            Jo, man hade räknat med 5 miljarder kronor. Man talar visserligen
            om bruttosiffror, vad man hade räknat med netto har aldrig riktigt
            framgått.
          </note>
          <note>
            Den har som sagt gett en och en halv miljard till statskassan.
            Men vad gjorde vi samtidigt? Jo, vi höjde avdragen från 12 kr
            till 13 kr milen, och det kostade ungefärligt 500 miljoner kronor.
          </note>
          <note>
            Intäkterna från bensinskattehöjningen ligger inte på några 5
            miljarder, utan på 1 miljard.
          </note>
          <note>
            Jag tog mig friheten i helgen att ringa till 35
          </note>
          <note>
            bensinmacksägare, av vilka jag fick tag på 23. Jag frågade dem
            om de hade sagt upp några personer på grund av att de säljer mindre
            bensin. Faktum var att två av dessa 23 chefer svarade att de hade
            sagt upp en var. Räknar man alltså in den miljard som staten får
            in på denna skattehöjning, blir det förmodligen plus minus noll,
            om vi nu räknar med en viss arbetslöshet.
          </note>
          <note>
            Hur skall man då resonera? Som politiker resonerar man självfallet
            att vi skall höja skatten ytterligare 5 kr för att få in dessa
            5 miljarder som vi hade räknat med. Men vi i Ny demokrati förespråkar
            i stället en återgång till den gamla bensinskatten. Vilka är argumenten
            emot? Jo, att trafikskadorna har minskat och att dödligheten i
            trafiken har gått ner. Det är rätt, det har de gjort.
          </note>
          <note>
            Men det är inte rätt väg att gå. Skall vi satsa på att minska
            trafikdöden skall vi göra som man har gjort i Halland, nämligen
            ett rejält och folkligt förankrat trafiksäkerhetsarbete. Där har
            antalet döda i trafiken gått ner med hälften.
          </note>
          <note>
            Den andra fråga som jag vill beröra gäller ROT-
          </note>
          <note>
            avdragen, som vi så käckt beslutade om i våras. Vad sade vi då?
            Jo, vi sade att man får dra av 30 % av arbetskostnaderna. Jag
            sade då från denna talarstol att det inte kommer att ge ett enda
            jobb. Jag sade att jag inte tror på att en Volvoarbetare skall
            hämta en blankett hos skattemyndigheten och fylla i för att få
            göra ett avdrag. Bara den byråkratin skrämmer bort folk.
          </note>
          <note>
            Vad har resultatet blivit? Jag har talat med representanter för
            byggbranschen, många andra branschorganisationer, elektriker,
            rörmokare och ventilationsarbetare. Detta har inte gett några
            jobb. Har det gett något är det marginellt.
          </note>
          <note>
            Jag sade i debatten i våras att vi från Ny demokratis sida vill
            ha ett avdrag för alla på ett basbelopp omkring 35 000 kr. Nu
            ser vi att det är för dåligt. Vi vill att man skall kunna göra
            ett avdrag för reparationer, ombyggnader och tillbyggnader av
            lägenheter, villor och egnahem på 50 000 kr. Det skulle minska
            den svarta sektorn, som är otroligt stor just när det gäller ombyggnader
            och renoveringar. Det skulle säkert skapa 20 000--
          </note>
          <note>
            30 000 arbetstillfällen. Vi förespråkar ett direktavdrag vid
            deklarationen på 50 000 kr. Det kommer vi att motionera om.
          </note>
          <note>
            Så till den tredje frågan. Vi sparar ganska mycket i samhället,
            eller försöker spara. Vi måste dock samtidigt gasa. Vad skall
            man då satsa på? Jo, ventilen heter moms. Den föregående talaren
            var också inne på momssänkningar. Men vi från Ny demokrati vill
            satsa framför allt på byggmomsen.
          </note>
          <note>
            Vi vill även satsa på tjänstemomsen. Vi tror nämligen att om
            man gör detta, skulle det skapa bortåt 30 000--40 000 arbetstillfällen
            på sikt. Då blir det ingen ''backaffär'' för staten.
          </note>
          <note>
            Låt oss titta på momsintäkterna på byggsidan. Hur stora var de?
            De låg åren 1990 och 1991 på omkring
          </note>
          <note>
            18 miljarder, 1992 på 13 miljarder, och nu 1993
          </note>
          <note>
            kommer den kanske att ligga någonstans på 8
          </note>
          <note>
            miljarder. Det är inte omöjligt att vi från vår sida kommer att
            förespråka en 0-gräns på byggmomsen under något eller några år,
            eller åtminstone en nedgång till 12 %. Likadant är det med tjänstemomsen.
            Den måste ner till 12-
          </note>
          <note>
            procentsnivån. Då säger några att denna skattesänkning kostar
            12--15 miljarder kronor.
          </note>
          <note>
            Men räknar man med att det skapar 30 000--50 000
          </note>
          <note>
            arbetstillfällen, så kostar det 2 miljarder per 10 000
          </note>
          <note>
            arbetare. Då är ekvationen ganska enkel. Det blir ingen förlust
            för statskassan. Den vinst vi får är att människor kommer i arbeten
            igen, och vi minskar framför allt den svarta sektorn. Jag vill
            påstå att alla de jobb som utförs privat med anlitande av elektriker,
            rörmokare eller snickare till minst 80 %
          </note>
          <note>
            är svartjobb i dag.
          </note>
          <note>
            Vi politiker måste lära oss att inte tänka politiskt.
          </note>
          <note>
            Vi måste stimulera dessa verksamheter nu.
          </note>
          <note type="speaker">
            Anf. 144 LARS BÄCKSTRÖM (v):
          </note>
          <note>
            Fru talman! I den offentliga debatten har man den senaste tiden
            talat om ett begrepp som kallas double talk. Det är en benämning
            som skall illustrera ett politikernas och storebrors språk som
            förvränger verkligheten.
          </note>
          <note>
            Men i skattepolitiken går Vänsterpartiet säker för en sådan kritik.
            Vi har redovisat en icke-populistisk skattepolitik. Vi har lagt
            fram tuffa förslag. Det är förslag som skulle ha betytt högre
            skatt för breda grupper. Vi har talat om den sanning som säger
            att arbetslösheten och budgetunderskotten kräver uppoffringar.
            Men det är uppoffringar som vi menar att man genom våra förslag
            bär rättvist. Det rör sig bl.a. om slopat grundavdrag för högre
            inkomster. Det rör sig om höjd skattesats för inkomster över brytpunkten.
            Detta är motsatsen till ''double talk''.
          </note>
          <note>
            Men i många andra fall kan man undra om det rör sig om medvetet
            eller omedvetet s.k. double talk, eller nyspråk. Jag skall ta
            några exempel.
          </note>
          <note>
            I sin retorik talar regeringen om sänkta skatter.
          </note>
          <note>
            Men regeringen och Bo Lundgren vet att man i verkligheten kommer
            att behöva höja skatterna under 90-talet. Regeringens saneringsprogram
            för de närmaste åren består av nedskärningar, det är sant. Men
            det består också till väsentliga delar av just skattehöjningar.
            Minst rör det sig om 20
          </note>
          <note>
            miljarder netto, enligt Finansdepartementets konsekvenskalkyl.
            Det kommer att bli mer. Det är jag säker på och det är säkert
            ''finansen'' säker på också. Detta är ett exempel på ''double
            talk''.
          </note>
          <note>
            Vår moderate skatteminister, Bo Lundgren, vill säkert sänka alla
            skatter. Men det enda han egentligen har lyckats sänka är skatten
            för företag och kapitalägare. Han skall denna höst gå vidare och
            en gång till sänka skatten för företag och kapitalägare, vilket
            Lars Hedfors var inne på.
          </note>
          <note>
            Motivet sägs vara att trygga kapitalförsörjningen och jobben.
            Detta sägs, fru talman, i ett land där börsen har fördubblats
            under det senaste året, där börsen slog ''all time high'' häromdagen.
          </note>
          <note>
            Nej, fru talman, låga företags- och kapitalskatter är ingen garanti
            för fler jobb. Vore det så skulle inte
          </note>
          <note>
            Sverige ha problem med arbetslöshet, för Sverige har redan en
            av OECD:s lägsta företags- och kapitalbeskattningar.
          </note>
          <note>
            Sedan kommer tyvärr några andra tveksamma resonemang från mina
            socialdemokratiska vänner.
          </note>
          <note>
            Lars Hedfors anförande kan jag i allt instämma i.
          </note>
          <note>
            Men jag är kritisk på några punkter.
          </note>
          <note>
            Debattreglerna tvingar mig att ta upp det nu. Till den borgerliga
            politiken kan jag återkomma i replikerna.
          </note>
          <note>
            Socialdemokraterna säger att man skall införa en värnskatt för
            höginkomsttagare. Det kommer jag och även min grupp att rösta
            för. Men det är ju en värnskatt som skall slopas om några år.
            Samtidigt säger socialdemokraterna att man skall strama åt i ekonomin
            när konjunkturen vänder. Så, fru talman, socialdemokraterna skall
            strama åt och samtidigt sänka skatten för höginkomsttagarna. En
            sådan politik går inte ihop. Lika säkert som att jag kommer att
            rösta för värnskattens införande kommer jag att rösta emot avskaffandet.
          </note>
          <note>
            Socialdemokraterna säger att man skall spara i socialförsäkringarna,
            införa egenavgift för löntagarna. Ibland skall detta ge 30 miljarder
            ibland ända upp till 50 miljarder.
          </note>
          <note>
            Men detta är ingen besparing. Det betyder att löntagarna genom
            egenavgifter skall betala för de förmåner som man fram till nu
            finansierat via arbetsgivaravgifter. Förslaget innebär en skatteskärpning
            på arbetsinkomster. Det är falsk varudeklaration att kalla en
            skattehöjning för en besparing.
          </note>
          <note>
            Fru talman! Både egenavgifter och arbetsgivaravgifter tas ur
            samma ekonomiska utrymme. Det är inte skatter, men deras effekter
            hänger ihop med skattesystemet. Det finns också skillnader mellan
            arbetsgivaravgifter och egenavgifter.
          </note>
          <note>
            Arbetsgivaravgifterna har hittills tagits ut på hela lönesumman.
            Den egenavgift vi har stött på --
          </note>
          <note>
            sjukförsäkringsavgiften -- tas bara ut på inkomster upp till
            sju och ett halvt basbelopp. Resten är fritt från avgift. Den
            sjukförsäkringsavgift vi har är avdragsgill. Över brytpunkten
            betalar jag mindre i avgift än strax under. Alltså är dessa egenavgifter
            regressiva till sin karaktär.
          </note>
          <note>
            Genom skattereformen gick vi från ett progressivt system till
            ett mer proportionellt system, större inslag av lika skatt för
            alla. Nu får vi mer inslag av direkt regressiva system, där den
            som tjänar mer betalar mindre till det gemensamma. Jag kan förstå
            att socialdemokraterna vill införa dessa system tillsammans med
            Folkpartiet. När detta ''double talk'' avslöjas bland de socialdemokratiska
            väljarna lär det bli svårt att få gehör för en sådan politik,
            om man nu utformar egenavgifterna på detta sätt, med dessa skattekonsekvenser.
            Det vet vi inte ännu, men oron vill jag redogöra för i denna kammare.
          </note>
          <note>
            Jag har lyssnat i kammaren och vid TV:n till hur Ian
          </note>
          <note>
            Wachtmeister från Ny demokrati ett par gånger i talarstolen har
            sagt: Bort med tjänstemomsen!
          </note>
          <note>
            Peter Kling ville bara sänka den till ca 12,5 %. Det är litet
            mindre, men riktningen är densamma.
          </note>
          <note>
            Jag tror att Peter Kling på någon av Ny demokratis tisdagsträffar
            får ta upp med Bert Karlsson och Ian
          </note>
          <note>
            Wachtmeister hur de skall ha det med tjänstemomsen. Ni vill ju
            gå in i EG. EG förbjuder sänkt tjänstemoms. Man kan inte driva
            dessa två ståndpunkter samtidigt, vara för EG och för sänkt tjänstemoms.
            När ni reder ut detta för er själva kanske en av er, Ian Wachtmeister,
            fortfarande är för EG och en annan, Bert Karlsson, kanske är för
            sänkt tjänstemoms. Men vad tycker Peter Kling om det här?
          </note>
          <note type="speaker">
            Anf. 145 Statsrådet BO LUNDGREN (m):
          </note>
          <note>
            Fru talman! Det är fascinerande att höra på Lars
          </note>
          <note>
            Hedfors. Jag tänkte faktiskt ägna de här minuterna åt att fundera
            litet grand kring socialdemokratisk skattepolitik. Regeringens
            skattepolitik är till skillnad från den Lars Hedfors företräder
            känd.
          </note>
          <note>
            Dessutom är den systematisk, symmetrisk och bra för Sveriges
            ekonomi.
          </note>
          <note>
            Lars Hedfors kritiserar en del inslag i regeringens politik.
            Det märkliga är att det är inslag som har kommit till följd av
            de uppgörelser regeringen har träffat med socialdemokraterna och
            till följd av yrkanden från socialdemokraterna. Det skulle vara
            intressant att höra Lars Hedfors kommentarer till varför socialdemokraterna
            menar att man skulle sänka grundavdraget för löntagarna och höja
            momsen, som annars skulle ha sänkts, för att finansiera den sänkta
            arbetsgivaravgift vi var överens om. Det var ju ni som påyrkade
            de skattehöjningar som kritiseras av Lars Hedfors från den här
            talarstolen.
          </note>
          <note>
            Sedan pekar Lars Hedfors på Riksrevisionsverkets undersökning
            om inkomstbeskattning. Den undersökningen är felvisande. Den är
            ofullständig.
          </note>
          <note>
            Den tar upp fyra inkomstskatteförändringar. Två av dem är de
            inkomstskatteförändringar som påverkar människor med inkomster
            under brytpunkten, sådana som alltså bara betalar kommunal inkomstskatt.
            Den andra gäller bara dem som ligger över brytpunkten. De två
            är det sänkta grundavdraget och det är att schablonavdraget byttes
            mot ett icke avdragsgillt belopp för att ursprungligen finansiera
            en momssänkning som sedan blev en arbetsgivaravgiftssänkning därför
            att socialdemokraterna ville klara finansieringen genom att ta
            tillbaka momsbeslutet.
          </note>
          <note>
            De två tyngsta skattehöjande effekterna som beräknas av Riksrevisionsverket
            är sådana som ni påyrkade. Det är alltså ni som har drivit fram
            just de förändringar som ni kritiserar oss för att ha genomfört.
            Det skulle vara mycket intressant att höra Lars Hedfors kommentarer
            till att ni driver en politik som ni själva menar försämrar för
            låginkomsttagarna.
          </note>
          <note>
            Jag kan hjälpa Lars Hedfors. Det är inte på det viset. Skattesänkningar
            kommer alltid att gynna hushållen, ingen annan. Det finns de som
            tror att skattesänkningar för företagen stannar i företagen.
          </note>
          <note>
            Så är det inte. På samma sätt som er skattehöjningspolitik stampade
            ut jobb i Sverige och skapade problem för svensk industri och
            övrigt svenskt näringsliv för att skatterna fördes vidare ut genom
            högre priser, som försämrade konkurrenskraften och ledde till
            utslagning av jobb som vi alla får betala, på samma sätt leder
            sänkta skatter för företagen till bättre förutsättningar för produktionen,
            lägre priser än annars och fler jobb än annars.
          </note>
          <note>
            Lars Hedfors kan komma tillbaka och säga: Jamen, var är jobben?
            Det vi gör nu är strukturförändringar som kommer att ge resultat.
          </note>
          <note>
            Men på samma sätt som det dröjde ett år eller ett par innan arbetslösheten
            ökade till följd av er 80-
          </note>
          <note>
            talspolitik, kommer det tyvärr att dröja innan våra åtgärder
            får full effekt. De förutsätter dessutom, för att bli fullt ut
            verkande, att vi får en vändning i ekonomin.
          </note>
          <note>
            Vad är det egentligen som har gått snett i ekonomin? Varför står
            vi här och diskuterar en arbetslöshet som är oacceptabelt hög,
            mänskligt lidande och kostnader för oss alla som är onödiga?
          </note>
          <note>
            Står vi här för att regeringen har fört en felaktig politik sedan
            den 4 oktober 1991? Det försöker
          </note>
          <note>
            Lars Hedfors göra gällande. Men han vet att det är fel. Hade
            jag varit i hans kläder hade jag känt mig en aning ödmjuk.
          </note>
          <note>
            Det långsiktiga problemet i svensk ekonomi är de strukturfel
            som började åstadkommas under slutet av 60-talet och som accelererade
            under Gunnar
          </note>
          <note>
            Strängs sista år som finansminister. Jag har hört att
          </note>
          <note>
            Göran Persson skall bli en ny Gunnar Sträng. Jag vill påminna
            kammaren om att det var Gunnar
          </note>
          <note>
            Sträng som fördubblade skatteuttaget under sin tid som finansminister.
            Nu kommer antagligen ekonomin att raseras långt innan Göran Persson
            är färdig, om han får fullfölja den politiken, så det går inte
            så illa. Men det är den inriktningen socialdemokraterna har. Det
            handlar om långsiktiga strukturella problem genom stor offentlig
            sektor, socialförsäkringssystem som ni själva inser måste reformeras,
            skatter som är orimligt höga.
          </note>
          <note>
            Det är paradoxalt att ni satt vid makten under början av 70-talet,
            när de extremt höga marginalskatterna ledde till en förmögenhetsomfördelning
            som gjorde att villaägare och andra fastighetsägare fick det bättre
            och vanliga människor fick det sämre. Samma sak hände under andra
            hälften av 80-talet för övrigt.
          </note>
          <note>
            Detta var strukturproblemen, som åstadkommits av socialdemokraterna,
            och därmed följande kostnadsproblem i ekonomin. Det har gett oss
            en långsiktigt sämre tillväxtutveckling än andra länder, sämre
            tillväxtkraft i ekonomin. Det har till en del påverkat situationen.
          </note>
          <note>
            Till detta kommer, Lars Hedfors, det ni ställde till under andra
            hälften av 80-talet. Det började i valrörelsen 1985, när ni gick
            ut och talade om varför yuppien röstade på er, han med sportbilen
            och dalmatinerhunden. Ni skulle reda upp ekonomin.
          </note>
          <note>
            Vad gjorde ni? Ni avreglerade med all rätt kreditmarknaden, tog
            bort utlåningstak och annat.
          </note>
          <note>
            Men ni gjorde det i en situation där vi hade hög inflation och
            höga marginalskatter som gynnade en låneekonomi. Utan tillräcklig
            kontroll, med en slapp finanspolitik, fick vi en expansion utan
            like, en karusell vad gällde fastighetspriser och lån med spiralen
            uppåt, någonting som vi dyrt får betala nu.
          </note>
          <note>
            Det största problemet i svensk ekonomi är följderna av det som
            låg bakom affischen med yuppien, sportbilen och dalmatinerhunden.
            Det är det som vi i dag får lida för. Människor och företag som
            till följd av er politik lånade för mycket på 80-
          </note>
          <note>
            talet måste nu amortera och öka sitt sparande. Det senare måste
            vi lindra och vända, men det kan vi bara göra genom att föra en
            politik som leder till att räntan kan sänkas. Med lägre ränta
            kan skuldanpassningen hanteras på ett bättre sätt. Då kommer företagen
            att kunna och vilja investera i nya jobb i framtiden. Därför får
            man inte föröda möjligheterna att fortsätta med räntesänkningarna
            genom att driva en slapp finanspolitik på det sätt som Lars Hedfors
            föreslog, dvs. genom ofinansierade skattesänkningar. Han stod
            här och föreslog någonting som leder till ett ökat budgetunderskott
            och antagligen högre räntor: Har
          </note>
          <note>
            Lars Hedfors hört talas om det som kallas för
          </note>
          <note>
            Carlssoneffekten? Det är när man tror att ni skall få bilda regering
            igen, och då sjunker kronan samtidigt som räntan stiger. Det är
            den effekten som tyvärr gör sig påmind när Lars Hedfors står i
            talarstolen.
          </note>
          <note>
            Regeringens skattepolitik syftar till att fullfölja skattereformen,
            inte urholka den. I skattereformen tog man inte hänsyn till kapitalbeskattningen.
            Efter skattereformen hade man fortfarande kvar en förmögenhetsskatt
            som drev människor i Sverige, som lyckades med att ge andra människor
            jobb, ut från landet. Tetrapak och Ikea är ett par exempel på
            företag vilkas ägare flyttade från Sverige. Den typen av pervers
            skattepolitik har vi inte råd med.
          </note>
          <note>
            Vi måste göra någonting åt detta, och då är bl.a.
          </note>
          <note>
            kapitalbeskattningen, slopad förmögenhetsskatt och halverad arvs-
            och och gåvoskatt viktiga inslag.
          </note>
          <note>
            Detta gynnar i första hand naturligtvis inte dem som har stora
            förmögenheter -- de kan ju alltid flytta härifrån. Det är vi som
            blir kvar som drabbas av följderna av förmögenhetsskatten, främst
            de som har låga inkomster.
          </note>
          <note>
            En annan sak som inte ingick i skattereformen var beskattningen
            av egenföretagare och handelsbolag.
          </note>
          <note>
            Egenföretagarna och handelsbolagsdelägarna har så hög beskattning
            att deras förutsättningar att satsa pengar i det egna företaget
            och expandera med vinstmedel blir mycket sämre.
          </note>
          <note>
            Vi har nu lagt fram förslag som innebär att egenföretagare och
            handelsbolagsdelägare får samma skatteregler för kapitalavkastning
            som gäller för all annan kapitalavkastning och som innebär att
            de kan expandera på samma villkor som gäller för aktiebolagen.
            Kommer ni att stödja det förslaget, Lars Hedfors? Eller kommer
            ni att rösta emot det, så att egenföretagaren straffbeskattas
            även i fortsättningen, vilket minskar förutsättningarna för nya
            riktiga jobb?
          </note>
          <note>
            Hur kommer Lars Hedfors att ställa sig inför den tredje fråga
            som inte togs upp i samband skattereformen, nämligen frågan om
            ägarbeskattningen när det gäller aktiebolag? Är det rimligt att
            ha en dubbelbeskattning av det egna kapitalet i aktiebolaget när
            det främmande kapitalet, som är besvärligare och minskar soliditeten,
            enkelbeskattas? Eller tycker Lars
          </note>
          <note>
            Hedfors att också räntorna skall dubbelbeskattas?
          </note>
          <note>
            Det måste väl ändå råda symmetri. Vi skapar symmetri. I dag är
            den dubbla beskattningen av utdelningar 51 %, beskattningen av
            räntor 30 %
          </note>
          <note>
            och beskattningen av aktievinster 38 %. Genom vårt förslag blir
            förhållandet 28 %--30 %--33 %, dvs. sammantaget lika stor skattebelastning
            på såväl eget som främmande kapital. Tänker Lars
          </note>
          <note>
            Hedfors rösta emot också detta förslag, som finansieras inom
            näringslivssektorn, inte utanför, och ytterligare försämra förutsättningarna
            för nya jobb? Det vore intressant att få svar på dessa frågor.
          </note>
          <note type="speaker">
            Anf. 146 LARS HEDFORS (s) replik:
          </note>
          <note>
            Fru talman! Det blir svårt att klara av denna kanonad av frågor
            och påståenden på tre minuter.
          </note>
          <note>
            Jag skall välja ut en del och sedan får jag återkomma till resten
            i min andra replik.
          </note>
          <note>
            Till att börja med måste man konstatera att Bo
          </note>
          <note>
            Lundgren och hans regeringskolleger inte är särskilt modiga.
            De lägger skulden för allt ont och allt elände som har hänt sedan
            den borgerliga regeringen tog över på oss socialdemokrater. Det
            är nästan spöklikt att behöva konstatera att det var precis det
            som också hände när det gick åt skogen
          </note>
          <note>
            1976--1982. Då var allt Socialdemokraternas fel.
          </note>
          <note>
            Den borgerliga regeringen var inte skuld till någonting alls.
            Är det då en händelse, Bo
          </note>
          <note>
            Lundgren, att allt detta onda med snabbt stigande budgetunderskott
            och en explosionsartad ökning av arbetslösheten har inträffat
            efter 1991? Har ni ingen skuld alls i detta? Om det nu var så
            illa när ni tog över, hur kunde ni då i valrörelsen gå ut och
            lova sänkta skatter med 10 miljarder per år, kraftigt höjda anslag
            till försvaret -- bara för att nämna någonting? Om det var så
            dåligt, hur vågade ni då lämna sådana löften?
          </note>
          <note>
            Bo Lundgren kom in på skattereformen, och det tycker jag var
            alldeles utomordentligt. Det hade jag förberett mig för genom
            att spara en artikel från
          </note>
          <note>
            Dagens Industri, som ju inte precis är känd för att vara en socialdemokratisk
            tidning. Artikeln inleds med stora bokstäver: ''Sluta rucka på
            skattereformen. Snart är vi tillbaka i avdragsdjungeln.'' Sedan
            pekar man på ett antal skatteändringar som den borgerliga regeringen
            står bakom, t.ex.: det faktum att vi i dag har tre olika momssatser
            och ändringarna i företags- och kapitalbeskattningen -- ni har
            sänkt skatterna på kapital kraftigt och därmed ändrat på den symmetri
            som Bo Lundgren talade om. Vidare pekar man på tjänstebeskattningen
            och alla de avdrag som ni förespråkar. Dessutom skriver man: ''Väljer
            riksdagen att införa en räcka nya svårkontrollerbara avdrag, blir
            nyttan av den nya deklarationen'' -- dvs. den förenklade självdeklarationen
            -- ''betydligt mindre.'' Artikeln avslutas med en fråga som jag
            vidarebefordrar till
          </note>
          <note>
            Bo Lundgren: Vilka mer än skattekonsulterna gynnas av ett nytt
            avdragsraseri?
          </note>
          <note type="speaker">
            Anf. 147 Statsrådet BO LUNDGREN (m):
          </note>
          <note>
            Fru talman! Redan när jag var verksam i Moderata ungdomsförbundet
            lärde jag mig att om man är trängd i debatter kan man alltid hävda
            att man har fått så många frågor att man inte kan svara på alla.
          </note>
          <note>
            Sedan svarar man på dem som man möjligen kan svara på, men inte
            på de besvärliga frågorna. Det var just det som Lars Hedfors gjorde.
          </note>
          <note>
            Lars Hedfors attackerade mig och regeringen för att vi hade höjt
            vissa skatter, men han kan naturligtvis inte försvara att det
            var han själv och hans parti som under diskussionerna förra hösten
            förordade dessa skattehöjningar. Det är beklagligt, därför att
            det gäller att ta sitt ansvar. Det tycker jag att Lars Hedfors
            skall göra.
          </note>
          <note>
            Mina frågor kvarstår alltså. Jag fortsätter att fråga
          </note>
          <note>
            Lars Hedfors: Tänker Lars Hedfors rösta nej till förslaget om
            förändring av företagsbeskattningen, som bl.a. innebär att dubbelbeskattningen
            tas bort?
          </note>
          <note>
            Eller skall vi ha dubbelbeskattning på räntor? Vad skall vi göra
            i det här avseendet? Det vore bra om
          </note>
          <note>
            Lars Hedfors utvecklade detta intressanta resonemang.
          </note>
          <note>
            Lars Hedfors sade att jag lägger skulden för allt elände på Socialdemokraterna.
            Nej, vi har också en viss skuld. Vi borde ha vunnit valet redan
            1985. Då hade det varit mycket lättare. Jag är beredd att ta ansvar
            för detta. Vi borde ha drivit en ännu bättre valrörelse. Men folk
            trodde på det där med yuppien och sportbilen, att det var drömmen.
            Man trodde inte att det bara var spekulationsekonomi och bubblor
            som sprack och föll till marken och skapade arbetslöshet.
          </note>
          <note>
            Lars Hedfors undrade om det var en händelse att allt negativt
            i svensk ekonomi inträffade efter 1991.
          </note>
          <note>
            Det är en retorisk fråga som är felaktig. Vad var det som hände
            1989--1991? Jo, det var då som industriproduktionen föll med nästan
            20 %? Och vad ledde detta till? Jo, ökad arbetslöshet.
          </note>
          <note>
            Spekulationsbubblan uppstod under 80-talet. Är
          </note>
          <note>
            Lars Hedfors stolt över det, över att ni under början av 70-talet
            drev fram en våldsam förmögenhetsomfördelning till förmån för
            kapitalägare och över att ni under 80-talets andra hälft gynnade
            spekulationsekonomin i stället för att se till att människor investerade
            i riktiga jobb, vilket vi nu försöker att se till att göra genom
            de åtgärder som ni avvisar?
          </note>
          <note type="speaker">
            Anf. 148 LARS HEDFORS (s) replik:
          </note>
          <note>
            Fru talman! Bo Lundgren är förvånad över att inte de borgerliga
            partierna vann valet 1985. Det är kanske inte så konstigt om man
            jämför utvecklingen då med utvecklingen nu. Jag tror att väljarna
            var så kloka att de förstod att det skulle ha gått åt skogen med
            en borgerlig regering. Då var allt det som i dag är negativt positivt:
            sysselsättning, investeringar, budgetsaldo m.m. Det som går dåligt
            i dag gick bra då. Varför skulle väljarna då i logikens namn välja
            en borgerlig regering? Det kan jag inte begripa.
          </note>
          <note>
            Bo Lundgren ställde en fråga om egenföretagarna.
          </note>
          <note>
            Jag skall svara på den. Till att börja med: Vi har ännu inte
            sett något förslag från regeringen. Det finns de som misstänker
            -- och inte utan fog -- att förseningen av detta förslag beror
            på att de borgerliga partierna helt enkelt inte är eniga, i varje
            fall inte när det gäller finansieringen. Det handlar om att höja
            arbetsgivaravgifterna, vilka är något som Bo Lundgren betraktar
            som skatt på arbete. Vi säger absolut nej till ytterligare skattesänkningar
            för kapitalägare. Det är vad det handlar om, och det pekade också
            Lars Bäckström på i sitt inledningsanförande. Man vill sänka skatten
            för aktieägare, som nu upplever att deras aktier explosionsartat
            stiger i värde. Vi säger absolut nej till ökade möjligheter för
            skatteplanering -- det blir nämligen följden av en del av de förslag
            som ni presenterar. Vi säger nej till ofinansierade skattesänkningar.
            Det handlar det också om i era förslag, Bo Lundgren. Vi säger
            nej till ett ökat krångel, vilket också är risken med era förslag
            så som de presenteras i lagrådsremissen. Och vi säger nej till
            en urholkad skattereform. Därvidlag vill jag upprepa den fråga
            till Bo Lundgren som Dagens
          </note>
          <note>
            Industri ställde: Vill ni återinföra avdragsdjungeln?
          </note>
          <note>
            Det vi säger ja till är att ställa upp för småföretagarna, men
            vi vill göra det med seriösa förslag. Vi vet ju att det viktigaste
            för småföretagarna faktiskt är att få ned räntorna. För oss är
            det viktigast att verka för det.
          </note>
          <note type="speaker">
            Anf. 149 Statsrådet BO LUNDGREN (m) replik:
          </note>
          <note>
            Fru talman! Det bästa ni kan göra för att hjälpa till att sänka
            räntorna är att ändra er politik. Det är ju t.o.m. så att finansmarknaden
            reagerar med fasa inför tanken att ni har chansen att vinna valet,
            för man kan förutse vilken politik ni skulle komma att föra.
          </note>
          <note>
            Ni säger nej till ofinansierade skattesänkningar, säger Lars
            Hedfors. Men ert stora huvudnummer i den ekonomiska politiken
            är ju en gigantisk ofinansierad skattesänkning. Jag förstår inte
            logiken. Det är klart att vi inte skall ha någon avdragsdjungel
            igen. Det vi har gjort är exempelvis att vända schablonavdraget,
            vilket totalt sett minskar avdragsutrymmet.
          </note>
          <note>
            Lars Hedfors säger att han inte har sett något förslag från regeringen
            vad gäller företagsbeskattningen. Samtidigt kommenterar han förslagets
            innehåll. Det beror på att det finns en lagrådsremiss. Det tar
            tid att hantera förslagen, om att de skall få en riktig beredning.
            Det finns alltså en lagrådsremiss som det går att läsa.
          </note>
          <note>
            Förslaget innebär förbättringar för egenföretagarna, som tidigare
            har varit överbeskattade. Det innebär också att det inom bolagssektorn
            genomförs en förändring på ägarsidan som gör att det egna kapitalet
            inte längre dubbelbeskattas.
          </note>
          <note>
            Ni har ju länge pläderat för ett system som innebär att kapital
            som lånas till ett företag eller bolag skall enkelbeskattas. Men
            om man själv eller andra sätter in pengar som är riskbärande,
            det som verkligen behövs i dagsläget, skall de dubbelbeskattas.
            Detta är en retorisk fråga för Lars
          </note>
          <note>
            Hedfors har, om jag minns debattreglerna rätt, inte rätt till
            någon ytterligare replik. Men är det rimligt att tro att det blir
            en bättre egenkapitalförsörjning med dubbelbeskattning av just
            det egna kapital som är så viktigt, inte minst för att man skall
            kunna få tillräckligt lånekapital för investeringar i nya jobb?
          </note>
          <note>
            Sedan säger Lars Hedfors att det viktiga för företagen är att
            ekonomin kommer i gång. Men när ekonomin kommer i gång och vi
            genom att driva en stram finanspolitik -- i motsats till vad ni
            förordar --
          </note>
          <note>
            också får ytterligare räntesänkningar, hjälper det till i det
            här avseendet. När ekonomin kommer i gång behöver vi också bygga
            ut arbetsplatserna. Då måste vi se till att det lönar sig att
            investera i nya riktiga jobb, de jobb som ni förstörde förutsättningarna
            för genom er 80-talspolitik. Ni måste ta ansvar för den. Var allt
            väl, Lars Hedfors, år 1985 och framåt? Nej, det var ju då spekulationsekonomin
            blomstrade, men inte den riktiga grundläggande ekonomin. Sveriges
            ekonomi måste renoveras. Detta måste göras genom att skapa förutsättningar
            för nya riktiga jobb. Det är beklagligt att ni inte vill vara
            med i det avseendet.
          </note>
          <note type="speaker">
            Anf. 150 LARS BÄCKSTRÖM (v) replik:
          </note>
          <note>
            Fru talman! Det är glädjande att höra Bo Lundgren med sådan kraft
            och glädje försvara regeringens politik. Jag förstår bara inte
            hur man kan göra det.
          </note>
          <note>
            Bo Lundgren har läst Finansdepartementets långsiktiga konsekvenskalkyl
            som säger att skatten fram till 1997--1998 skall höjas med 20
            miljarder kronor. Med även en extremt gynnsam utveckling kommer
            vi då att ha en statsskuld på 2 000 miljarder kronor. Sedan säger
            Bo Lundgren att skatterna skall sänkas. Detta är en intressant
            strategisk fråga som Bo Lundgren borde redogöra för.
          </note>
          <note>
            Bo Lundgren har också läst Finansdepartementets rapport, Sverige,
            Europa och skatterna. Jag behöver inte redogöra för innehållet.
            Där står att
          </note>
          <note>
            Sverige vid en jämförelse med OECD-länderna har låg kapitalbeskattning
            och låg bolagsbeskattning.
          </note>
          <note>
            Detta vet Bo Lundgren. Trots det säger han att skatterna skall
            sänkas för att få fart på investeringarna.
          </note>
          <note>
            Men att i detta konjunkturläge, Bo Lundgren, ta bort dubbelbeskattningen
            leder inte till ökade investeringar utan snarare mindre. Om man
            delar ut pengarna blir det ingen investering. Stannar pengarna
            i företaget, blir det troligen en investering. Konjunkturellt
            finns det just nu inget sådant samband. Strukturellt tror jag
            att Bo
          </note>
          <note>
            Lundgren har rätt, att dubbelbeskattning inte är den ideala formen.
            Detta tror jag är riktigt. Men det är en annan fråga. I detta
            konjunkturläge blir det inga ökade investeringar genom slopad
            dubbelbeskattning. Om man slopar dubbelbeskattningen kan pengarna
            i stället försvinna på finansiella transaktioner.
          </note>
          <note>
            Om man vill vidta en snabb åtgärd -- där har
          </note>
          <note>
            Socialdemokraterna och vi rätt -- är det direktavskrivningar
            som ger snabba effekter på investeringsnivån.
          </note>
          <note>
            Hjälp oss, Bo Lundgren, att reda ut följande för nydemokraterna!
            Visst är det så, att EG förbjuder slopad tjänstemoms? Bo Lundgren,
            statsministern och även jag har varit inne på att sänka skatten
            på tjänster. Det är viktigt att berätta för svenska folket att
            EG förbjuder slopad tjänstemoms.
          </note>
          <note>
            Anf. 151 Statsrådet BO LUNDGREN (m)
          </note>
          <note>
            replik:
          </note>
          <note>
            Fru talman! Jag känner faktiskt glädje över att försvara regeringens
            politik. Lars Bäckström har själv sett att jag fortfarande lever
            ganska sunt och friskt, trots att jag för ett par år sedan lämnade
            skatteutskottets trygga hamn. Det beror på att jag tror på regeringens
            politik och att jag känner glädje över att få försvara den. Det
            kanske också litet grand är ett bevis, även för Lars Bäckström,
            på att det är någonting som är rätt i politiken. Lars
          </note>
          <note>
            Bäckström är ju betydligt mer öppen för argumentation än vad
            Lars Hedfors är. Jag beklagar att Socialdemokraterna, det största
            partiet i Sverige, har blivit en så trög koloss. Långt om länge
            insåg socialdemokraterna att marginalskatterna var förödande höga.
            Kanske de också om tio år inser att dubbelbeskattningen var felaktig.
            De kommer att se utvecklingen springa förbi dem. Det är synd.
            Det är intressant att
          </note>
          <note>
            Vänsterpartiet i det avseendet visar litet större öppenhet. Vart
            det leder vet jag inte riktigt.
          </note>
          <note>
            När Lars Bäckström talar om skattehöjningar som presenteras i
            långtidskalkylen antar jag att han menar de förändringar på punktskattesidan
            etc.
          </note>
          <note>
            som föreslås. Det är fråga om att realvärdesäkra punktskatterna.
            De skulle annars sjunka i takt med inflationen, eftersom de mäts
            i kronor och ören. I
          </note>
          <note>
            övrigt gäller det att i första hand anpassa utgifterna ned till
            en inkomstnivå som är möjlig att vidmakthålla i framtiden.
          </note>
          <note>
            Det stora problemet är underskottsutvecklingen på den konjunkturella
            sidan. Det strukturella måste vi hantera, och detta har vi lagt
            upp en plan för. Vi måste också klara ut det konjunkturella och
            få tillväxt i ekonomin. Det finns ljuspunkter, men det tar sin
            tid innan uppgången tar fart. Det stora problemet nu är just att
            skapa förutsättningar för ytterligare räntesänkningar, vilket
            är något som måste hanteras i annat sammanhang. Men vi kan genom
            en trovärdig budgetpolitik skapa förutsättningar, och där kan
            Lars Bäckström hjälpa till. Motarbeta de ofinansierade skattesänkningarna
            som Socialdemokraterna föreslår! Skapa en trygg majoritet för
            en förnuftig budgetutveckling i riksdagen! På så sätt underlättas
            också jobbet för Riksbanken.
          </note>
          <note>
            Som jag uppfattade det höll Lars Bäckström med om att vi principiellt
            inte borde ha en dubbelbeskattning. Det tycker jag är bra. Försök
            att förklara det för Lars Hedfors vid senare tillfälle!
          </note>
          <note>
            Läget är det att vi nu måste vända utvecklingen i ekonomin. När
            vi vänder den och börjar att se tecken på detta, kommer också
            expansionsmöjligheterna fram. Då gäller det att se till att människor
            är intresserade av att placera sina pengar i sina företag eller
            att skaffa andras pengar till sina företag, exempelvis Lars Bäckströms.
            Det är klart att man då inte vill att avkastningen skall dubbelbeskattas
            eller trippelbeskattas. Låt oss anta att Lars Hedfors skulle välja
            den typen av resonemang, att döma av tidigare debatt. Men det
            är inte så man når fram, utan man måste se till att det lönar
            sig lika mycket att satsa på det egna kapitalet som på det lånade.
            Det är just detta vi föreslår och inte att det skall bli bättre
            med det egna kapitalet, men lika bra. Detta förslag hoppas jag
            att
          </note>
          <note>
            Lars Bäckström är beredd att stödja i riksdagen.
          </note>
          <note type="speaker">
            Anf.152 LARS BÄCKSTRÖM (v) replik:
          </note>
          <note>
            Fru talman! Statsrådet har rätt till ytterligare en replik. Detta
            med momsen, Bo Lundgren: Visst är det så, att EG förbjuder slopad
            tjänstemoms, att
          </note>
          <note>
            EG förbjuder en generell sänkning av tjänstemomsen gentemot annan
            moms? Detta är ju en entydig fråga som jag vet att Bo Lundgren
            känner till svaret på. Jag tror att de svenska väljarna behöver
            detta entydiga svar från två kunniga skattepolitiker. Det torde
            vara värdefullt för att få den diskussionen avslutad.
          </note>
          <note>
            Dubbelbeskattning är det klassiska systemet för skatt på företagsvinster
            och kapitalinkomster.
          </note>
          <note>
            Dubbelbeskattning har man i USA och i
          </note>
          <note>
            Nederländerna, där skatteutskottet nyligen var. I
          </note>
          <note>
            detta konjunkturläge gynnas inte investeringarna av en slopad
            dubbelbeskattning. Detta är ganska basal ekonomisk teori. Det
            skulle göra att man kan flytta vinster från företaget som blir
            skattemässigt gynnat. Däremot kan man strukturellt se till att
            ta bort dubbelbeskattningen, men då skall man naturligtvis kompensera
            detta genom att i motsvarande grad höja skatteuttaget. Man skall
            inte sänka den allmänna skatten. Bo Lundgren kan intyga -- rätta
            mig om jag har fel -- att Sverige är det land inom OECD som har
            den lägsta skatten på företag, även om man tar hänsyn till dubbelbeskattningen.
          </note>
          <note>
            Vi såg siffror, Bo Lundgren, när vi i skatteutskottet besökte
            Finansdepartementet i Oslo, som klart visade att Sverige med hänsyn
            till dubbelbeskattningen har en mycket konkurrenskraftig beskattning
            av företag och kapital. Det går att få fram siffrorna från norska
          </note>
          <note>
            Finansdepartementets handläggare, och jag vet att
          </note>
          <note>
            Bo Lundgren har tillgång till samma dokument som jag. Vi kan
            i denna debatt slå fast att Sverige redan har konkurrenskraftig
            skatt på företagsvinster och kapitalinkomster.
          </note>
          <note>
            Slutligen, Bo Lundgren, de 20 miljarder som nämns i konsekvenskalkylen
            gäller inga indexregleringar. Tjänstemännen på
          </note>
          <note>
            Finansdepartementet skriver om skattehöjningar på 20 miljarder.
            Bo Lundgren, är det skattesänkningar som väntar under de kommande
            åren under 90-talet eller är det skattehöjningar på minst 20 miljarder?
            Denna fråga går att besvara enkelt och rakt.
          </note>
          <note>
            För att sanera ett gigantiskt budgetunderskott -- om fem år 2
            000 miljarder kronor -- behövs skattehöjningar, besparingar och
            tillväxt i ekonomin. Alla de kalkyler som jag har sett och gjort
            för år 2000 visar att vi fortfarande kommer att ha en betydande
            skuld i de offentliga finanserna. Vi kan diskutera siffrorna,
            men just nu har vi en skuldkvot på ca 35 %. År 2000 kommer skuldkvoten,
            med gynnsamma ekonomiska antaganden, att ligga i intervallet 44--60
            %. Då har man inte råd med skattesänkningar, Bo Lundgren.
          </note>
          <note>
            Man måste ta ut mer i skatt, spara och skapa tillväxt.
          </note>
          <note>
            Anf. 153 Statsrådet BO LUNDGREN (m)
          </note>
          <note>
            replik:
          </note>
          <note>
            Fru talman! Underskottet i statens affärer består dels av en
            strukturell del som måste sparas bort, dels av en konjunkturell
            del som vi måste växa ur.
          </note>
          <note>
            Vi måste alltså såväl skapa förutsättningar för att eliminiera
            det strukturella underskottet som vidtaga åtgärder samtidigt,
            som innebär att det konjunkturella underskottet kan elimineras.
            För att klara det sistnämnda, måste vi också genomföra skattesänkningar.
            Det strukturella underskottet innebär självfallet att takten och
            omfattningen av skattesänkningarna inte blir desamma som vid budgetbalans.
            Men det går inte att lösa våra problem genom att höja skatterna.
            Det vore det samma som att försöka lösa dagens problem med det
            som i går orsakade just de här problemen.
          </note>
          <note>
            Frågan om momsen finns det inget entydigt svar på.
          </note>
          <note>
            Med nuvarande skattestruktur i Sverige är det inte möjligt att
            generellt sänka tjänstemomsen. Det vet både Lars Bäckström och
            jag. Men det finns öppningar och möjligheter att genomföra vissa
            förändringar, beroende på hur vi väljer att totalt sett ha strukturen
            i framtiden. Det är bl.a. just det som en utredare fram till slutet
            av januari månad skall studera. Tjänstebeskattningen innefattar
            inte bara moms, utan även arbetsgivaravgifter och inkomstskatt.
            Det är helheten som i det sammanhanget skall belysas.
          </note>
          <note>
            Sverige har Europas, t.o.m. OECD-världens, mest konkurrenskraftiga
            bolagsskattesystem. Men det är inte bara bolaget som sådant som
            skall studeras --
          </note>
          <note>
            även om det är nog så viktigt -- utan även ägarbeskattningen
            vad gäller svenska ägare. I det fallet är det sämre för oss i
            Sverige, eftersom
          </note>
          <note>
            Sverige fortfarande har dubbelbeskattning, vilket många andra
            länder slopat. Det finns olika regelsystem för detta.
          </note>
          <note>
            Med de problem som vi har i ekonomin, måste vi skapa förutsättningar
            för att soliditeten ökas --
          </note>
          <note>
            åtminstone inte försämras -- vid expansion av näringslivet. Egenkapitalförsörjning
            måste också fås att fungera. Det tror jag att vi kan vara överens
            om.
          </note>
          <note>
            Jag uppfattar Lars Bäckströms inlägg som att han tycker att vi
            inte skall slopa dubbelbeskattningen i dag, men att vi i en vändande
            konjunktur bör göra det. Det innebär att han principiellt tagit
            ställning för ett system med enkelbeskattning av såväl utdelningar
            som räntor och kvarhållna vinster, och för att vi skall sträva
            efter detta. Det är ett bra, klarläggande besked. Det gäller att
            avstå i voteringen denna gång, annars får väl
          </note>
          <note>
            Vänsterpartiet ställa upp när det gäller att motverka förslag
            om att riva upp denna beskattning.
          </note>
          <note>
            Det är också viktigt att slopa dubbelbeskattningen för att kunna
            få en ökad rörlighet för kapitalet. Om man tycker att kapital
            i ett visst företag ligger fel, är det bra att man flyttar kapitalet
            till ett annat företag. Det är vad som eftersträvas i denna reform,
            förutom lindringar för de allra minsta egenföretagen och handelsbolagen.
          </note>
          <note type="speaker">
            Anf. 154 KJELL JOHANSSON (fp):
          </note>
          <note>
            Herr talman! Efter att ha kämpat för en rättvis småföretagarebeskattning
            sedan mitt inträde i riksdagen och efter det att vi i Folkpartiet
            misslyckats med att få Socialdemokraterna med på detta, är det
            naturligtvis med mycket stor glädje som jag noterar att frågan
            nu står inför sin lösning och att småföretagen äntligen får en
            rättvis behandling.
          </note>
          <note>
            Vi återkommer med sakbehandlingen av småföretagarebeskattningen.
            Jag vill inte köra den tidigare debatten i repris, men jag skall
            bara ägna någon minut åt debatten om ekonomin.
          </note>
          <note>
            Under debatten om regeringsförklaringen raljerade Ingvar Carlsson
            över att Carl Bildt använde uttrycket att regeringen tänkte göra
          </note>
          <note>
            Sverige till en tillväxt- och företagarnation. Det var nu tredje
            gången som Carl Bildt yttrade detta, och det var tredje året i
            rad som tillväxten minskar, påpekade Ingvar Carlsson. Det låter
            naturligtvis ganska besvärande för regeringen.
          </note>
          <note>
            Lika besvärande låter det möjligen inte om man betänker att det
            var på den borgerliga regeringens första riksdagsdag som detta
            första gången omnämndes i regeringsförklaringen. Det första budgetår
            som tillväxten sjönk var under den av
          </note>
          <note>
            Ingvar Carlsson ledda regeringens senaste regeringsår.
          </note>
          <note>
            Vad menar Ingvar Carlsson? Tror han möjligen att regeringen förfogar
            över något trollspö, som inte bara kan vända utvecklingen över
            en natt utan också retroaktivt kan förändra den ekonomi som under
            Ingvar Carlssons egen regeringstid rasat brant utför? Det var
            en treårsperiod under vilken inte bara statsfinanserna eroderades,
            utan företagens kurvor för produktion, sysselsättning och orderingång
            rasade brant utför.
          </note>
          <note>
            När Ingvar Carlsson talar om att det var tredje året i rad som
            Carl Bildt använde detta uttryck, skedde det nära nog på dagen
            efter två års borgerligt regerande. Två år är i detta sammanhang
            ingen lång tid. Det är den tid som i stort sett behövs för att
            vända skutan, och en sådan vändning börjar faktiskt nu bli klart
            skönjbar. Exporten har utvecklats starkt. Även på hemmamarknaden
            tycks vi vara framme vid en vändpunkt.
          </note>
          <note>
            Det stora bekymret är, och kommer för ganska lång tid att vara,
            den höga arbetslösheten. Man måste ändå hålla i minnet att den
            kraftigt minskade sjukfrånvaron, den mycket snabbt ökade produktiviteten
            och det höga övertidsuttaget mycket verksamt bidragit till att
            arbetslöshetssiffrorna skjutit i höjden.
          </note>
          <note>
            Herr talman! Jag kan inte underlåta att något kommentera Göran
            Perssons inträde som ekonomisk talesman för Socialdemokaterna.
          </note>
          <note>
            Göran Persson hade talat med ekonomer och annat näringslivsfolk.
            Jag har faktiskt också talat med en hel del personer -- jag gör
            det fortlöpande -- med betydande insyn i svenskt näringsliv. Flera
            har de senaste dagarna tecknat en hoppfull bild av dagens aktiviteter
            inom näringsliv och företag.
          </note>
          <note>
            Verksamheten och optimismen är mycket påtaglig säger man. Det
            skulle vara förvånande, sägs det, om inte detta kommer till synes
            i form av ökad sysselsättning.
          </note>
          <note>
            Bortsett att Göran Persson uppträdde något pompöst, höll han
            ett tonläge som bådar gott för framtiden. Det skall bli intressant
            att se om han förmår handla med den logik som Lars Leijonborg
            påpekade. Den som vill vara trovärdig när han sträcker ut handen
            måste också vara beredd att fatta den hand som sträcks ut mot
            honom.
          </note>
          <note>
            Personligen är jag litet orolig när Göran Persson så tvärsäkert
            hävdar att det går att få i gång investeringarna genom att sänka
            momsen. Lars
          </note>
          <note>
            Hedfors har här också varit inne på den linjen. Det är långt
            ifrån något riskfritt experiment. Många har pekat på risken att
            människor ökar sitt sparande i stället för sin konsumtion. I så
            fall misslyckas naturligtvis hela operationen.
          </note>
          <note>
            Jag vill gärna utvidga det resonemanget litet. En konsumtionsstimulans
            kan ju faktiskt, enligt min mening, bli ett fiasko även om operationen
            lyckas, dvs. att konsumtionen ökar. Erfarenheten från exportindustrin
            är entydig. Trots att utsikterna är bättre än på mången god dag,
            både på kort och lång sikt, är man starkt obenägen att anställa
            fler människor. Företagen kör hårt med övertid och effektiviserad
            produktion.
          </note>
          <note>
            Om inte exportindustrin anställer folk, trots att man både i
            det korta och i det långa perspektivet har utomordentliga framtidsutsikter,
            varför skulle då konsumtionsindustrin göra det, som följd av en
            stimulans av mycket kortsiktig natur?
          </note>
          <note>
            Oavsett om stimulansåtgärderna ger resultat eller ej, riskerar
            man faktiskt att statsfinanserna dräneras och arbetslösheten förblir
            opåverkad.
          </note>
          <note>
            Herr talman! Mot detta experiment, enligt min mening på förhand
            dömt att misslyckas, ställs ett mycket säkrare alternativ. Genom
            att ge småföretagen vettiga och rättvisa skatteregler, genom att
            ta bort en straffbeskattning på kapitalsidan, som vållat stora
            skador genom åren, säkrar vi tillförseln av nytt kapital till
            näringslivet.
          </note>
          <note>
            Därmed stimulerar vi tillkomsten av sunda och riktiga jobb.
          </note>
          <note>
            Vi vet alla att investeringarna måste öka mycket kraftigt och
            att detta kräver ett betydande kapital.
          </note>
          <note>
            Det riskvilliga kapitalet, ägarkapitalet, har här en nyckelroll.
            Det är helt enkelt en förutsättning för att tillväxten skall komma
            i gång och att nya jobb skall kunna skapas.
          </note>
          <note>
            På köpet minskar vi också ett osunt kapitalutflöde ur landet
            inom försäkringssektorn. Vi vänder kapitalströmmen mot vårt land,
            i stället för från vårt land när det gäller investerings- och
            riskvilligt kapital.
          </note>
          <note>
            Detta mina vänner är förvisso inget trollspö, som jag talar om,
            men det är en politik för att göra
          </note>
          <note>
            Sverige till en tillväxt- och företagarnation.
          </note>
          <note type="speaker">
            Anf. 155 LARS HEDFORS (s) replik:
          </note>
          <note>
            Herr talman! Jag skall bara kortfattat kommentera
          </note>
          <note>
            Kjell Johanssons synpunkter på vårt förslag om att stimulera
            efterfrågan. Vi har ju tidigare föreslagit en tillfälligt sänkt
            moms. Kjell Johansson hävdar att det skulle få till resultat att
            folk i stället ökar sitt sparande.
          </note>
          <note>
            Detta tyder på att Kjell Johansson lever ganska långt ifrån verkligheten.
            Om han går ut kommer han att träffa mängder av människor som i
            dag lever på marginalen. Det gör de på grund av regeringens åtgärder.
            Det är åtstramningsåtgärder som drabbar de sämst ställda och skattehöjningar
            som drabbar hushållen. Den som lever på marginalen kommer med
            stor sannolikhet att öka sin konsumtion, om den stimuleras på
            något sätt.
          </note>
          <note>
            Jag skall också ställa samma fråga som jag ställde till Bo Lundgren
            med anledning av det som stod i
          </note>
          <note>
            Dagens industri i tisdags: ''Sluta rucka på skattereformen --
            snart är vi tillbaka i avdragsdjungeln.''
          </note>
          <note>
            Det var ju Folkpartiet som tillsammans med oss genomförde skattereformen.
            Nu är man i gång med att riva upp den. Det är inte särskilt smickrande
            för
          </note>
          <note>
            Folkpartiet.
          </note>
          <note>
            I Dagens industri pekar man på de tre momssatser som har införts,
            på att kapital- , inkomst- och förmögenhetsskatterna har sänkts
            för välbärgade människor. Det sätter symmetrin i skattereformen
            ur spel.
          </note>
          <note>
            Man tar vidare upp tjänstebeskattningen och säger, litet vitsigt:
            ''ROT-avdraget'' -- som vi beslutade om i våras -- ''kan ses som
            roten till det onda.'' Man säger att det öppnade för en mängd
            andra avdragsdebatter. Man nämner den s.k.
          </note>
          <note>
            pigdebatten. Man tar upp förslaget om avdrag för ideella gåvor,
            riskkapitalavdraget, avdragsrätten för underskott i nystartade
            företag, avdraget som blir en följd av vårdnadsbidraget och en
            mängd andra avdrag. Man säger: ''Vem, mer än skattekonsulterna,
            gynnas av ett nytt avdragsraseri?''
          </note>
          <note>
            Jag vidarebefordrar den frågan till Kjell Johansson:
          </note>
          <note>
            Hur är det egentligen med omsorgen om vår gemensamma skattereform?
          </note>
          <note type="speaker">
            Anf. 156 KJELL JOHANSSON (fp) replik:
          </note>
          <note>
            Herr talman! Min omsorg om skattereformen är ganska stor.
          </note>
          <note>
            Låt mig börja med Lars Hedfors påstående att jag lever helt borta
            från verkligheten och inte märker att människor har det svårt
            i dag, samt att människor kommer att konsumera.
          </note>
          <note>
            Det var inte jag som hävdade att människor skulle spara i stället.
            Jag sade att många har påpekat att de skulle komma att spara pengarna.
            Den risken finns självfallet. Även de som har det ganska bra stimuleras
            av en allmän momssänkning.
          </note>
          <note>
            Jag svarar så gott jag kan på Lars Hedfors frågor, och han bör
            kvittera med att svara på mina. Vad är det som säger att konsumtionsindustrin
            tar in mer folk om konsumtionen ökar, om det blir ett års frist,
            en lättnad? Exportindustrin har ju under lång tid haft gynnsamma
            förutsättningar, men tar inte in folk.
          </note>
          <note>
            Det är en fullständigt uppenbar risk för att man misslyckas totalt
            på sysselsättningssidan. Alla utgifterna finns kvar, och statskassan
            dräneras i stället. Hela operationen har bara lett oss in i en
            mycket svårare situation. Glöm bort modellen med att man kan äta
            sig ur krisen, Lars Hedfors!
          </note>
          <note>
            I fråga om att riva upp skattereformen, är jag självfallet mycket
            observant på risken för att ett avdragssamhälle på nytt skall
            införas. Lars Hedfors tar upp kritik mot förslag på tjänstesidan
            som över huvud taget inte är beslutade. Låt oss ta den debatten
            när vi har frågorna framför oss. Lars
          </note>
          <note>
            Hedfors nämner avdrag för ideella gåvor osv., som det mig veterligt
            inte finns något förslag om än.
          </note>
          <note>
            Han nämner vårdnadsbidraget, som naturligtvis kommer att innebära
            bekymmer på avdragssidan.
          </note>
          <note>
            Vi får alltså ta upp de frågorna när de blir aktuella.
          </note>
          <note type="speaker">
            Anf. 157 LARS HEDFORS (s) replik:
          </note>
          <note>
            Herr talman! Ni har faktiskt börjat riva i skattereformen, Kjell
            Johansson. Ni har genomfört nya avdrag, t.ex. avdraget i ROT-verksamheten
            --
          </note>
          <note>
            som egentligen var ett enda stort fiasko. Har man börjat göra
            en sak på avdragssidan, kan man fortsätta.
          </note>
          <note>
            Nu föreslås i en lagrådsremiss fem års avdragsrätt för underskott
            i nystartade företag. Därmed skulle en av de allra viktigaste
            principerna i skattereformen rivas upp, nämligen principen att
            det skall vara vattentäta skott mellan olika inkomstslag. Om det
            inte finns vattentäta skott, är risken stor för att man börjar
            manövrera och manipulera för att komma undan skatt. Då är vi tillbaka
            i skatteplaneringens träsk och nolltaxerandets elände. Låt oss
            för allt i världen slippa detta!
          </note>
          <note>
            Det är just därför som man är så orolig på Dagens industri. Kjell
            Johansson kan möjligen negligera vad jag säger, men han kan väl
            inte negligera vad som står på ledarsidan i Dagens industri, där
            man är direkt orolig för att skattereformen skall rivas upp.
          </note>
          <note>
            Man säger att våra möjligheter att använda den förenklade självdeklarationen
            försvinner och att skattekonsulterna kommer att frodas på nytt.
            Det är det som är så allvarligt.
          </note>
          <note>
            Kjell Johansson gör en liten, klädsam reträtt när det gäller
            våra förslag om konsumtionsstimulerande åtgärder. Han påstår att
            det inte är han som säger det, utan andra. Han tvivlar på att
            det kan gå så, men jag tycker att det är ett logiskt resonemang.
            Om människor får tillfälle att öka sin konsumtion gör de det --
            speciellt om de lever på marginalen. Ökas konsumtionen, ökas naturligtvis
            också produktionen. Då ökar också sysselsättningen, och det kanske
            skapas litet optimism i det här landet.
          </note>
          <note>
            Det är det som denna ekonomiska depression i stor utsträckning
            handlar om. Det är också ett psykologiskt fenomen. Folk vågar
            inte göra det köp som de annars skulle ha gjort, vågar inte göra
            det bilbyte som de annars skulle ha gjort -- just därför att de
            känner pessimism. En liten ekonomisk injektion skulle kanske kunna
            väcka optimismen,
          </note>
          <note>
            Kjell Johansson.
          </note>
          <note type="speaker">
            Anf. 158 KJELL JOHANSSON (fp) replik:
          </note>
          <note>
            Herr talman! Jag har mycket svårt att förstå logiken -- Lars
            Hedfors lyckades inte förklara detta för mig. Varför skulle konsumtionsindustrin
            börja anställa en massa folk när människor helt plötsligt får
            en liten sänkning av momsen? Exportindustrin har ju de mest gynnsamma
            förutsättningarna på år och dag, men där anställer man inte. Varför
            skulle konsumtionsindustrin göra det?
          </note>
          <note>
            Dessutom är det helt fel att sysselsättningen skulle öka, som
            Lars Hedfors säger. Problemet är ju att effektiviteten har ökat
            så våldsamt i svensk industri, generellt med 5 % årligen och i
            bilindustrin med 30--40 %. En 40-procentig effektivitetshöjning
            innebär att det nu behövs bara sex människor för att göra en bil,
            mot tidigare tio.
          </note>
          <note>
            Det kommer självfallet att bli samma effektivitetshöjning när
            det gäller konsumtionsvaror, som ju inte kräver någon som helst
            nyanställning för att tillfredsställa den lilla konsumtion som
            skulle behövas -- även om lagren nu minskar något.
          </note>
          <note>
            Lars Hedfors nämnde tjänsteavdrag. Det är ett krångligt förslag,
            men krångligheten består däri att man har försökt skapa fullständigt
            vattentäta skott, för att det inte skall ske någon skatteplanering.
          </note>
          <note>
            Såvitt jag förstår, har man också lyckats med det --
          </note>
          <note>
            på bekostnad av enkelheten i skattesystemet.
          </note>
          <note>
            Jag var själv oerhört fascinerad av tanken på ett enkelt, effektivt
            system när jag höll på med detta, men vid självrannsakan efteråt
            har jag kommit fram till att man också måste tänka på vad det
            ger i effektivitet och vad det kan bidra till när det gäller att
            starta nya företag. Det finns också andra inslag som jag har funderat
            över. Det är klart att man måste väga de här olika sakerna mot
            varandra.
          </note>
          <note>
            Eftersom man från småindustrins och organisationernas sida nu
            entydigt förklarar att den här avdragsrätten är en mycket viktig
            reform tycker jag också att man skall genomföra den.
          </note>
          <note type="speaker">
            Anf. 159 LARS BÄCKSTRÖM (v) replik:
          </note>
          <note>
            Herr talman! Kjell Johansson sade att regeringspartierna vill
            få fart på Sverige genom att sänka skatten på företag och kapitalvinster.
            Men,
          </note>
          <note>
            Kjell Johansson, ett stort problem med den åtgärden är att väljarna
            måste förstå och acceptera regeringspolitiken, och det kan de
            inte göra när man gör så hårda neddragningar på offentlig service
            som den här regeringen gör. Som Folkpartiet säger i sina paroller:
            Sverige behöver både företag och dagis. Det tycker svenska folket.
            Men just nu tycks det bara vara företagen som gäller i handling.
          </note>
          <note>
            Om det nu hade varit så att vi hade haft höga skatter på företagsamheten
            kanske man ändå skulle ha varit tvungen att ta den diskussionen,
            men nu är det ju inte så, och det vet Kjell Johansson.
          </note>
          <note>
            OECD har räknat ut att skattekilen -- det här knepiga begreppet
            -- på en investering i Sverige vid dubbelbeskattning är 2,0; det
            är den procentsats man har angivit. Men i OECD är genomsnittet
            2,3.
          </note>
          <note>
            Sveriges siffra är alltså lägre än OECD-
          </note>
          <note>
            genomsnittet.
          </note>
          <note>
            Kjell Johansson var med i Oslo när det norska finansdepartementet
            visade att Sverige har låg företagsbeskattning och låg skatt på
            utdelning. I
          </note>
          <note>
            Japan är högsta skatten på utdelning 63 %, i USA
          </note>
          <note>
            61 %, i Tyskland 57 %, i Sverige formellt 51 %, men med beaktande
            av SURV- och Annellavdrag
          </note>
          <note>
            41 %. Det är sant att vi har ganska hög reavinstskatt på aktier,
            men det tycks ju inte vara något stort problem eftersom kurserna
            på börsen slår all-time-high-rekord. Det finns andra länder som
            har lika hög skatt på reavinster som Sverige, bl.a. USA.
          </note>
          <note>
            Kjell Johansson känner företagandets villkor. Kjell
          </note>
          <note>
            Johansson vet att det inte är skatterna som är det avgörande.
            Kjell Johansson vet att svenska företagare nog tycker att det
            är svårt med höga skatter, men Kjell Johansson är också skattepolitiker
            och vet att vi inte har hög skatt på svenska företag vid en internationell
            jämförelse.
          </note>
          <note>
            Därför är det här inte en bra åtgärd. Och fördelningspolitiskt
            är den omöjlig. Det är omöjligt att få acceptans från dem som
            mister sina barnstugeplatser och från de arbetslösa för en miljardrullning
            till kapitalägare. Det borde väl
          </note>
          <note>
            Kjell Johansson som politiker förstå! Som företagare vet Kjell
            Johansson att vi inte har hög skatt på företagsamhet i Sverige.
          </note>
          <note type="speaker">
            Anf. 160 KJELL JOHANSSON (fp) replik:
          </note>
          <note>
            Herr talman! Det är korrekt att vi har haft låg bolagsskatt fram
            till nu. Vi har fortfarande --
          </note>
          <note>
            eftersom vi inte har hunnit ändra det -- en mycket hög beskattning
            av småföretag, en beskattning som mycket effektivt förhindrar
            expansion. Vi har en dubbelbeskattning som också mycket starkt
            försvårat tillkomsten av investeringskapital i företagen.
          </note>
          <note>
            Därför pläderade och arbetade jag för att vi skulle sänka bolagsskatten.
            Vi gjorde det mycket kraftigt.
          </note>
          <note>
            Skillnaden mellan Lars Bäckström och mig är att jag menar, att
            om vi har låg bolagsskatt kommer man att ta hem sina vinster och
            ''skatta'' dem i
          </note>
          <note>
            Sverige.
          </note>
          <note>
            Jag talade för bara några veckor sedan med en företagare. Han
            sade: Vi har sju företag i sju olika länder. Vi har aldrig tidigare
            funderat på att
          </note>
          <note>
            ''skatta'' våra vinster i Sverige. Vi har flyttat ut pengarna
            genom interndebitering, koncernbidrag och allt vad det varit och
            ''skattat'' i det billigaste landet. Nu är helt plötsligt Sverige
            det billigaste landet. Vi tar nu hem vinsterna från alla våra
            företag och ''skattar'' dem i Sverige. -- Detta, Lars
          </note>
          <note>
            Bäckström, är klok politik. Detta är tredje eller fjärde gången
            som jag förklarar detta för Lars
          </note>
          <note>
            Bäckström, och någon gång måste det väl gå in!
          </note>
          <note>
            På samma sätt är det med det internationella kapitalet, som sätter
            fart på verksamheten. Det fick på kort tid Tyskland att blomstra
            efter ett krig, när företagen var totalt utarmade. Kapitalet flyttar
            sig till det land där det finner goda villkor -- inte enbart när
            det gäller beskattningen av kapitalet, utan det är fråga om många
            olika faktorer. Men vi har som land inte längre någon direkt fördel
            gentemot
          </note>
          <note>
            Europa. Man lägger inte företaget i Norrland, där man har ett
            par hundra mil att skjutsa grejerna --
          </note>
          <note>
            man lägger det i centrala Europa. Vi måste på något sätt uppväga
            detta, ha ett totalt system som innebär att företagen etablerar
            sig i Sverige.
          </note>
          <note>
            Därför är det oerhört viktigt att vi, som Bo
          </note>
          <note>
            Lundgren sade, inte driver ut människor utanför
          </note>
          <note>
            Sveriges gränser. Han nämnde ett par -- jag skulle kunna fortsätta
            med Buketten, Nygren, Kapp-Ahl,
          </note>
          <note>
            Lundberg -- människor som har haft förmågan att skapa billiga
            bostäder, billiga möbler, billiga blommor och billiga kläder;
            de har flyttat utanför vårt land och fortsatt sin verksamhet där.
            Nu vill vi ha det tvärtom -- vi vill ha dem tillbaka till Sverige,
            och de är på väg.
          </note>
          <note type="speaker">
            Anf. 161 LARS BÄCKSTRÖM (v) replik:
          </note>
          <note>
            Herr talman! En sak är jag och Kjell Johansson helt överens om,
            och det är att vi vill ha dem i Sverige.
          </note>
          <note>
            Vi är helt överens om att kapitalet är internationellt nu för
            tiden. De flesta företagare jag känner tar mest hänsyn till efterfrågan,
            till räntenivåer och till produktivitet när det gäller att producera.
          </note>
          <note>
            Så till skattefrågan, Kjell Johansson. Nu tar vi siffrorna som
            vi fick av det norska finansdepartementet en gång till, så att
            vi får dem inskrivna i protokollet. Siffrorna vid dubbelbeskattning
            är alltså när det gäller utdelning:
          </note>
          <note>
            Japan 63 %, USA 61 %, Tyskland 57 % och
          </note>
          <note>
            Sverige 51 %, men med Annell- och SURV-avdrag
          </note>
          <note>
            41 %. Det är mycket bra för Sverige.
          </note>
          <note>
            Så var det reavinstskatten på aktier: Japan 12 %,
          </note>
          <note>
            USA 24 %, Tyskland 0 % och Sverige 19 %. Det är litet sämre.
          </note>
          <note>
            Men nu lägger vi ihop bolagsskatten med reavinstskatten: Japan
            62 %, USA 62 %, Tyskland
          </note>
          <note>
            57 % och Sverige 49 %; med Annell- och SURV-
          </note>
          <note>
            avdrag kommer vi ned till 42 %.
          </note>
          <note>
            När vi lägger ihop allting vinner alltså Sverige!
          </note>
          <note>
            Sverige slås bara av ett land i de här avseendena, och det är
            Norge, som är det extrema; det är företagarnas skatteparadis --
            det är sant.
          </note>
          <note>
            Jag tror att vi skall rikta in oss på att driva ned räntorna,
            få balans i statsfinanserna och se till att hålla uppe efterfrågan.
            Det finns inga skäl att nu sänka skatten för aktieägarna när aktiekurserna
            slår all-time-high-rekord. Deras verksamhet berättar att de inte
            behöver några riktade skattesänkningar.
          </note>
          <note>
            Sedan tycker jag att Kjell Johansson har en poäng i påståendet
            att man bör vidta vissa åtgärder för de mindre företagarna, egenföretagarna.
            Det bör då finansieras inom ramen för det samlade skatteuttaget
            på företagsamheten. Men det är en annan sak.
          </note>
          <note>
            Vad innebär det att slopa dubbelbeskattningen i detta konjunkturläge?
            Jo, företagaren kan då säga:
          </note>
          <note>
            Tar jag nu ut vinsten i stället för att investera den så får
            jag lägre skatt. Då kanske företagaren gör det i detta konjunkturläge,
            t.ex. köper statsskuldväxlar på sex månader för att få snabba
            inkomster. Det gynnar ju inte investeringarna i företaget! Man
            har alltså valt ett sällsynt olyckligt tillfälle för att ta bort
            den här dubbelskatteeffekten. Just nu motverkar det ju faktiskt
            investeringar i företagen.
          </note>
          <note type="speaker">
            Anf. 162 KJELL JOHANSSON (fp) replik:
          </note>
          <note>
            Herr talman! Som svar på påståendet att man skulle ta ut pengarna
            vill jag säga att det hoppas jag att man gör, men det kommer också
            att bli ett antal nyemissioner. Det handlar här inte om att bara
            flytta runt pengarna på börsen, utan det handlar faktiskt om att
            det måste fram ett nyemissionskapital, och detta kräver då att
            man inte beskattar vinsterna för hårt -- då blir det inte utrymme
            för detta.
          </note>
          <note>
            Här har plötsligt vad som står i Dagens Industri blivit högsta
            visdom. Jag tog med mig den artikel som har citerats av ett par
            debattörer här. Vad står det där? Jo: ''På Aktiefrämjandet räknar
            man med att i princip hela skattevinsten sätts in i nyemissioner.
            De bidrar således med cirka 10
          </note>
          <note>
            procent (4 miljarder) i det väntade årliga behovet av nyemissioner
            i svenska företag fram till sekelskiftet.''
          </note>
          <note>
            Man talar om 10 % när vi står inför ett våldsamt investeringsbehov.
            Egenkapitalet, nyemissionerna, är nyckeln i det hela. Utan mer
            egenkapital kommer inget lånat kapital att tillföras. Detta har
            en oerhörd betydelse för svensk industri.
          </note>
          <note>
            Är Norge företagarnas skatteparadis? Om det är så finns det verkligen
            anledning för Sverige att se upp.
          </note>
          <note>
            I det här paketet har det t.ex. riktats kritik mot att företagen
            skall få överföra 50 % av surven till eget kapital. När man genomförde
            skattereformen i
          </note>
          <note>
            Norge lät man företagen skattefritt överföra alla reserver till
            eget kapital.
          </note>
          <note>
            Nej, Lars Bäckström, vi är inte helt överens om politiken när
            det gäller företagsbeskattningen. I
          </note>
          <note>
            Lars Bäckström, som är en mycket trevlig och sympatisk människa
            med ekorrpigga ögon, finns den gamla socialisten kvar. Han vill
            nämligen att man skall beskatta företagen. Det säkraste sättet
            att få företagen i Sverige att gå på öronen är att införa kollektiva
            system.
          </note>
          <note>
            Ni vill nu höja förmögenhetsskatterna. I det gamla systemet gjorde
            det inslaget att människor kunde få betala över 100 % i skatt.
            De fick ta ut våldsamt mycket pengar ur företagen. Till detta
            vill ni också lägga icke avdragsgill skatt på näringslivslokaler
            och sådant. Ni vill tillbaka till det system som effektivt tryckte
            ner svensk industri och svenskt näringsliv i galoscherna. Kom
            inte och säg att vi är överens om detta!
          </note>
          <note type="speaker">
            Anf. 163 IVAR FRANZÉN (c):
          </note>
          <note>
            Fru talman! Vi som fortfarande är kvar i kammaren kan glädjas
            åt en vacker höstsol och åt det ljusspel som den bidrar till.
            Det gör vår vackra kammare ännu vackrare. De glesa leden har gjort
            att jag tänker avstå från kommentarer till tidigare anföranden,
            vilket annars är frestande, och i stort sett hålla mig till mitt
            manus.
          </note>
          <note>
            Fru talman! Skatternas huvuduppgift är att ge staten inkomster
            så att nödvändiga kostnader kan finansieras. Det stora underskottet
            i statens finanser kan då tas som motiv för att göra mycket stora
            skattehöjningar. Samtidigt vet vi att skatter har styrande effekter,
            och höga skatteuttag kan få betydande negativ inverkan på den
            ekonomiska utvecklingen och därmed starkt begränsa basen för skatteuttaget.
          </note>
          <note>
            Det är därför viktigt att analysera och ta hänsyn till skatternas
            styrande effekter. De kan vara såväl positiva som negativa.
          </note>
          <note>
            Vi vet att den omfattande lånekonsumtionen i slutet av 80-talet
            i hög grad drevs fram av att det var höga marginalskatter och
            av att det fanns stora möjligheter till skattereduktion om man
            ökade lånen. Skattereformen har begränsat lönsamheten i att låna
            och gjort det mera lönsamt att spara. Även om detta inte är den
            enda orsaken till att de svenska hushållen på tre år har gått
            från en lånekonsumtion på ca 40 miljarder per år till ett sparande
            på ca 80
          </note>
          <note>
            miljarder per år är det en viktig orsak. Det ökade sparandet
            är en fantastisk prestation av de svenska hushållen. Långsiktigt
            har det ett mycket stort värde, men just nu utgör det en något
            besvärande begränsning av konsumtionen. Faktum är ändå att de
            svenska hushållen mitt i lågkonjukturen håller på att bygga upp
            ett sparkapital som blir en viktig grund för sund ekonomi och
            som ger utrymme för viktiga framtidsinvesteringar.
          </note>
          <note>
            Det förslag till förändringar av småföretagens beskattning som
            nu är på lagrådsremiss har till huvudsyfte att det produktiva
            egna kapitalet i företagen skall få en gynnsam beskattning och
            därmed vara ett konkurrenskraftigt alternativ till lånat kapital.
            Detta är viktigt ur flera synpunkter.
          </note>
          <note>
            Mer kapital kommer att tillföras företagen som eget riskkapital.
            Företag med mer eget kapital blir effektivare och stabilare. Missbruk
            av t.ex.
          </note>
          <note>
            konkurser blir dyrbart för att inte säga omöjligt om man har
            mycket eget kapital i företaget.
          </note>
          <note>
            Företagssparandet kommer sannolikt att öka på ungefär samma sätt
            som för hushållen, och solida företag ger ökade möjligheter till
            framtidsinvesteringar och utveckling mot ökad konkurrenskraft.
            God konkurrenskraft tryggar sysselsättningen. I ett längre perspektiv
            är bibehållen god internationell konkurrenskraft avgörande för
            en hållbar svensk ekonomi.
          </note>
          <note>
            Ett annat område där skatternas utformning har avgörande betydelse
            för om styrningen blir negativ eller positiv är miljö- och energiskatterna.
          </note>
          <note>
            Regeringens förslag om att indexreglera ett antal punktskatter
            är bra. Därmed bibehålls styreffekten i fast penningvärde. Detta
            förhållande innebär inte att basen för och uttaget av miljö- och
            energiskatter inte skulle behöva ses över. Det är mycket viktigt
            att den översyn som nu pågår avseende bl.a.
          </note>
          <note>
            kraftvärmebeskattningen får en utformning som kan ge en förstärkt
            och stabil styrning för effektivare energianvändning och övergång
            till förnybar energi.
          </note>
          <note>
            Det är minst sagt oroande att det finns de som vill öka andelen
            konsumtionsskatter och därmed, inom ramen för rimliga energipriser,
            minska styrmöjligheterna för ett miljövänligt och hållbart energisystem.
            Det är en central uppgift för dagens regering och riksdag att
            under detta riksmöte se till att vi får miljö- och energiskatter
            som styr rätt, som är enkla att tillämpa och som kan ligga fast
            under lång tid.
          </note>
          <note>
            Fru talman! Det är viktigt att vi tar ut de nödvändiga skatterna
            på ett sådant sätt att de positiva styrningarna maximeras och
            de negativa begränsas så långt det är möjligt. Denna målsättning
            sätter också ett tak för hur mycket skatt som kan tas ut.
          </note>
          <note type="speaker">
            Anf. 164 LARS BÄCKSTRÖM (v) replik:
          </note>
          <note>
            Fru talman! Jag skall i min replik bara ta upp en begränsad del.
          </note>
          <note>
            Jag var kanske ouppmärksam, men jag uppfattade inte vad Ivar
            Franzén sade om bostadssektorn. Jag vet att Ivar Franzén har ett
            stort intresse av den. Om jag inte missminner mig är Ivar Franzén
            ordförande i Sveriges Allmännyttiga Bostadsföretag, SABO.
          </note>
          <note>
            Det finns ett problem nu. Jag har fått information från Hyresgästföreningen
            om att många bostadsföretag kommer att hamna i en ytterligt svår
            situation på grund av en kombination av nedtrappade räntebidrag
            och höjd fastighetsskatt.
          </note>
          <note>
            Det finns ett företag i min hemstad Uddevalla som fram till år
            2002 kommer att få betala 40 miljoner mer. I nuläget har företaget
            hyresintäkter på 154
          </note>
          <note>
            miljoner. Det är ju ganska hårda beting. Ett annat företag som
            skall betala 16 miljoner mer har hyresintäkter på 16 miljoner.
          </note>
          <note>
            Vi har dessutom kommunala borgensåtaganden.
          </note>
          <note>
            Det här kan bli problematiskt. Det kan bli en multipel av Huddingeeffekter.
          </note>
          <note>
            Jag vet inte om jag skall be Ivar Franzén bemöta detta som centerpolitiker
            eller som företrädare för regeringen. Det blir kanske litet skilda
            budskap.
          </note>
          <note>
            Välj roll, Ivar Franzén! Svara gärna för båda rollerna på en
            gång. Vad tänker regeringen göra åt detta problem?
          </note>
          <note type="speaker">
            Anf. 165 IVAR FRANZÉN (c) replik:
          </note>
          <note>
            Fru talman! Jag väljer att försöka beskriva vad som behöver göras.
            Jag har förtroende för att regeringen också kommer att försöka
            göra det. Det är inte alltid man kan åstadkomma allt som behövs
            även om viljan är god. Det är uppenbart att den mycket kraftiga
            höjningen av taxeringsvärdena som förutsätts utgöra basen för
            fastighetsskatten 1994
          </note>
          <note>
            innebär mycket kraftiga kostnadsökningar.
          </note>
          <note>
            Det pågår ett arbete inom regeringen, vilket kammaren säkert
            känner till. Man undersöker möjligheterna att begränsa skattehöjningen.
            Det finns två skäl för detta. Genom att normåret faller då vi
            fortfarande har orealistiska fastighetsvärden blir taxeringsvärdena
            alldeles för höga. Därmed får man en beskattning som inte har
            anknytning till dagens faktiska fastighetsvärde. Det är i dag
            också angeläget att begränsa kostnadsutvecklingen inom boendet.
          </note>
          <note>
            Inom några dagar kommer en proposition där man tar upp en rad
            andra åtgärder för att försöka begränsa effekterna när det gäller
            bostadskostnaderna framför allt för årgångarna
          </note>
          <note>
            1988--1992. Jag kan inte stå här och avslöja vad som kommer,
            men det är fråga om en hel del åtgärder som kommer att underlätta
            för de drabbade årgångarna. Vi hoppas att det för de allra flesta
            kommer att vara lönt att verkligen kämpa vidare för att kunna
            värna om och behålla sin egen bostad.
          </note>
          <note type="speaker">
            Anf. 166 LARS BÄCKSTRÖM (v) replik:
          </note>
          <note>
            Fru talman! Jag har all respekt för att Ivar Franzén inte kan
            ge ett entydigt besked. Jag kan dela hans uppfattning om vad som
            borde göras men jag är rädd för att det inte kommer att ske, eftersom
          </note>
          <note>
            Finansdepartementet har drivit en mycket rigid linje när det
            gäller besparingsprogram på fastighetssidan. Detta är bekymmersamt.
          </note>
          <note>
            Hyresgästerna kommer inte att orka med de dramatiska hyreshöjningar
            som blir följden av den dubbla effekten, slopade räntebidrag och
            en dramatiskt höjd fastighetsskatt. Det leder till ytterligare
            fall i konsumtionen och håller kvar landet i depressionen. Det
            är ett mycket grannlaga problem. Det finns också risk för att
            det med förfärande kraft sprider sig i kommunernas ekonomi, vilket
            de definitivt inte har råd med. Det behövs ett entydigt svar från
            regeringssidan inom en mycket snar framtid för att stabilisera
            fastighetssidan.
          </note>
          <note type="speaker">
            Anf. 167 IVAR FRANZÉN (c) replik:
          </note>
          <note>
            Herr talman! Det råder inget som helst tvivel om att det är en
            mycket angelägen uppgift att så snabbt som möjligt försöka stabilisera
            fastighetsmarknaden och därmed också nedbringa antalet konkurser
            och förluster i banker, kommuner och stat. Inom regeringen är
            man mycket uppmärksam på detta.
          </note>
          <note>
            Jag tror mig också veta att det kommer att göras mycket noggranna
            analyser av vilka nettoeffekter olika åtgärder kommer att få.
            Nu har man inte i någon kalkyl räknat med så stora höjningar för
            fastighetsskatten som det 70-procentiga taxeringsvärdet skulle
            ge. Utan att man frångår saneringsprogram o.dyl. finns det vissa
            utrymmen att göra jämkningar. Lars Bäckström kan vara säker på
            att det finns många och kanske inte helt obetydliga krafter som
            driver att man verkligen måste göra noggranna analyser och se
            till att man fattar beslut som totalt sett ger bästa möjliga resultat.
          </note>
          <note type="speaker">
            Anf. 168 HARRY STAAF (kds):
          </note>
          <note>
            Fru talman! För på dagen ett år sedan hade vi en skattedebatt
            i skuggan av en krisuppgörelse.
          </note>
          <note>
            Uppgörelsen innebar att den angelägna skattereformen för egenföretagarna
            sköts på framtiden.
          </note>
          <note>
            I höst kan vi räkna med att få behandla förslag som nu skall
            ge en rättvisare beskattning för egenföretagarna. I debatten har
            märkts en förändrad syn på småföretagarna. Det tycks nu stå klart
            att de allra flesta anser att det är småföretagen som skall ge
            oss en stor del av de nya arbetstillfällen som vi behöver. Småföretag
            som inte är aktiebolag måste därför få möjlighet att bygga upp
            ett eget kapital på samma sätt som aktiebolagen för att kunna
            investera, expandera och därmed skapa nya arbetstillfällen. Lyckas
            vi med vår målsättning att hålla inflationen nere är det inte
            minst angeläget för jordbruksföretagen att kunna bygga upp ett
            eget kapital i företagen på ett naturligt sätt.
          </note>
          <note>
            Förslaget om att slopa dubbelbeskattningen på utdelningar har
            rönt kritik. Principfrågan tycker jag är självklar. Vill vi prioritera
            sysselsättning måste det naturligvis vara mera lönsamt att satsa
            kapital i verksamheter som skapar arbetstillfällen än att satsa
            på improduktiva investeringar. Det kan inte vara rimligt att beskatta
            avkastningar på ofta riskfyllt satsat kapital i företag hårdare
            än riskfria placeringar i t.ex. obligationer!
          </note>
          <note>
            Det är rätt att dubbelbeskattningen tas bort.
          </note>
          <note>
            Däremot kan man naturligtvis diskutera metoden.
          </note>
          <note>
            En metod där beskattningen sker i sista ledet -- och beskattningen
            lättas på företagsnivå -- är lättare att förklara i debatten.
            Den nu föreslagna metoden torde däremot innebära att spararna
            hellre satsar pengar i svenska företag än i utlandsinvesteringar.
          </note>
          <note>
            Den effekten bör inte föraktas.
          </note>
          <note>
            Fru talman! En gästtalare på ett socialdemokratiskt seminarium
            på Gotland i somras startade en omfattande debatt om beskattningen
            av tjänster som köps av hushållen. Kds lanserade under sommaren
            ett förslag riktat mot hushållssektorn för att ge arbetslösa ungdomar
            arbetstillfällen samtidigt som den egna initiativkraften kunde
            stimuleras. Det handlar om en s.k. u-skattsedel.
          </note>
          <note>
            Tanken bakom denna var att ge ungdomar möjlighet att starta eget
            och sälja hushållstjänster momsfritt och med en starkt reducerad
            arbetsgivaravgift. Det skulle kunna ge åtskilliga jobb och förmodligen
            innebära en ren förtjänst för statskassan, då utbetalningar av
            KAS skulle kunna minska.
          </note>
          <note>
            Hela denna debatt aktualiserar beskattningen av tjänsteproduktion.
            De skattekilar som finns på arbete kan på goda grunder antas innebära
            väsentliga förluster av arbetstillfällen. Regeringen har nyligen
            tillsatt en utredning för att se över bl.a.
          </note>
          <note>
            dessa frågor, vilket vi kristdemokrater hälsar med tillfredsställelse.
          </note>
          <note>
            Flera av mina partikamrater har tidigare under denna allmänpolitiska
            debatt lyft fram frågan om en skatteväxling för miljön. Det är
            som jag nyss nämnde angeläget att vi ser över de mycket höga skattekilarna
            på arbete som ju snedvrider ekonomin. Samtidigt vet vi att vi
            har stora miljöproblem som beror på att miljöfarliga utsläpp,
            avfall, råvaror och energi inte belastas med det samhällsekonomiskt
            riktiga priset. Att inom ramen för nuvarande skatteuttag omfördela
            skatterna från arbete till miljöfarliga utsläpp, energi m.m. borde
            därför vara en minst lika angelägen skattereform som den förra.
            En sådan skatteomläggning har internationella aspekter. Under
            den utskottsresa som skatteutskottet gjorde fick vi information
            om att man hade liknande funderingar i både Norge och Nederländerna.
          </note>
          <note>
            Peter Kling har här i debatten alldeles tydligt redogjort för
            vad ett ökat skatteuttag innebär för exempelvis resursbevarandet
            på energisidan. Som representant för Halland får jag också passa
            på att tacka Peter Kling för informationen om de goda trafiksatsningar
            som vi gör i Halland.
          </note>
          <note>
            Fru talman! Slutligen vill jag erinra om att kristdemokraternas
            önskemål om en indexering av alkoholskatterna nu tycks få en lösning.
          </note>
          <note>
            Övrigt
          </note>
          <note type="speaker">
            Anf. 169 HÅKAN HOLMBERG (fp):
          </note>
          <note>
            Fru talman! Vi har debatterat Bosnienfrågan många gånger i kammaren
            under detta år. Som alla vet förs det en intensiv debatt i Europa
            och övriga världen som alltmer inriktas på oförmågan från omvärlden
            att gripa in mot kriget och att tala klarspråk och öppet erkänna
            vad det är som håller på att ske.
          </note>
          <note>
            Vid en regeringsinformation om Bosnien i förra veckan uttryckte
            jag ganska skarpt formulerad kritik också mot den svenska regeringens
            hållning i detta avseende. Tyvärr kom det jag sade att delvis
            uppfattas som kritik riktad mot utrikesministern själv. Det var
            onödigt och orättvist. Jag beklagar att jag möjligen uttryckte
            mig så.
          </note>
          <note>
            Detta är ändå ett allvarligt problem som inte går att komma runt.
            Den fredsplan för Bosnien som nu möjligen existerar är inte en
            lösning som inger särskilt mycket förtroende. Det är fråga om
            en europeisk katastrof, som hela Europa och världssamfundet har
            låtit utspelas på TV-skärmar inför våra ögon utan att någon har
            förmått ingripa på annat sätt än att bidra med humanitär hjälp.
          </note>
          <note>
            Detta är naturligtvis i sig en oerhört väsentlig insats. Men
            det har inte förmått på något sätt att hindra att katastrofen
            fortgår och möjligen går mot sin fullbordan.
          </note>
          <note>
            Det enda goda som egentligen går att säga om fredsplanen, vars
            existens vi är osäkra om, är att den kanske skulle kunna förhindra
            en ännu större katastrof -- åtminstone för en tid, och därmed
            kan öppningar skapas för i bästa fall en annan utveckling. Det
            är den katastrof som skulle bestå i att en av FN:s medlemsstater
            och en av medlemsstaterna i den europeiska säkerhetskonferensen
            tillåts avskaffas, delas, på samma sätt som t.ex. Polen delades
            först på 1700-
          </note>
          <note>
            talet och sedan på nytt 1939, eller som när andra makter i Europa
            vid samma tid, Tyskland och
          </note>
          <note>
            Sovjetunionen, delade andra suveräna stater mellan sig.
          </note>
          <note>
            Det som sker är ett nederlag för FN, för den europeiska säkerhetskonferensen
            och för hela världssamfundet. För första gången sedan FN
          </note>
          <note>
            upprättades har vi bevittnat hur en av dess medlemsstater har
            lämnats i sticket av världsorganisationen. Bosnien har inte försvarats.
          </note>
          <note>
            Bosnien har inte fått försvara sig på grund av att det vapenembargo
            som infördes i praktiken endast har inneburit att den internationellt
            erkända bosniska regeringen inte har fått tillgång till de vapen
            som hade behövts för att avvärja angreppen på landet.
          </note>
          <note>
            Vi får inte godta den falska beskrivningen att detta skulle röra
            sig om ett inbördeskrig mellan tre etniskt oförsonliga grupper.
            Den bosniska regeringen och dess parlamentariska underlag representerar
            i allt väsentligt samma värden som de demokratiska regeringarna
            i resten av Europa.
          </note>
          <note>
            Denna regering attackeras av grannstater. Serbien styrs uppenbart,
            Kroatien i någon mån, av krafter som inte förtjänar andra epitet
            än fascistiska. Det som pågår är ett erövringskrig.
          </note>
          <note>
            För att kunna rädda något av det mångnationella, demokratiska
            bosniska samhället har man de senaste dagarna försökt tvinga den
            bosniska regeringen att godta i realiteten en annektering av större
            delen av republikens territorium. Att det är precis så framgår
            av det som har sagts om folkomröstningar i de områden som skulle
            tillfalla serber respektive kroater -- i den mån det går att hålla
            rimliga folkomröstningar i demokratiska former i dessa delar av
            Bosnien. Om dessa folkgrupper väljer att förenas med Serbien respektive
            Kroatien, skall den muslimska delen av
          </note>
          <note>
            Bosnien få överta Bosnien-Hercegovinas plats i
          </note>
          <note>
            Förenta nationerna. Detta är naturligtvis exakt detsamma som
            att säga att större delen av denna stats territorium annekteras,
            om än med viss fördröjning, av grannstaterna.
          </note>
          <note>
            Det är inte ägnat att förvåna att Bosniens valda representanter
            dröjer, tvekar, med att skriva på ett avtal med denna innebörd.
            Om de ändå till sist gör det, beror det naturligtvis på att inget
            annat återstår på grund av världens ovilja att gripa in. I det
            läget måste världen till sist ändå gripa in för att inte också
            denna sista spillra av det demokratiska Bosnien skall gå under.
          </note>
          <note>
            Fru talman! Jag har nu velat fästa uppmärksamheten på, och även
            vid andra tillfällen, att vi aldrig får bli språkliga medlöpare
            till förtryckets, erövringskrigets och fascismens företrädare.
            Vi får inte beskriva denna konflikt som ett normalt krig eller
            en normal konflikt mellan normala regimer och normala stater.
            En av
          </note>
          <note>
            Europas potentiellt normala demokratiska stater angrips av sina
            grannar i syfte att dessa grannar skall stycka staten. Det får
            vi aldrig försöka dölja med några svepande eller överslätande
            formuleringar.
          </note>
          <note type="speaker">
            Anf. 170 MARGARETA VIKLUND (kds):
          </note>
          <note>
            Fru talman! Häromdagen samtalade jag med en ung flicka. Hon går
            i årskurs 9. Bland mycket annat diskuterade vi framtiden. ''Jag
            tycker att framtiden är mycket mörk'', sade den unga flickan.
            ''Det är alla krigen runt omkring oss som gör att det ser så mörkt
            ut'', sade hon.
          </note>
          <note>
            Jag tror att jag förstår hennes och många andra ungas situation
            när de försöker blicka mot framtiden. Det är mycket som kan oroa
            i omvärlden. Starka krafter vill bryta ned det som under generationer
            byggts upp med tanken och önskan att kunna lämna över något värdefullt
            till nya generationer.
          </note>
          <note>
            Fru talman! Sedan slutet på andra världskriget har exempelvis
            en ny era inletts beträffande mänskliga rättigheter och internationell
            rätt. Från att ha varit ett problem som varje nation fick lösa
            bäst de kunde, fick mänskliga rättigheter en internationell struktur
            i samband med FN:s tillkomst.
          </note>
          <note>
            Först kom 1948 års allmänna deklaration om de mänskliga rättigheterna.
            Den utvecklades med tiden och kom att täcka in allt fler ämnesområden.
          </note>
          <note>
            FN-dokumenten har kompletterats med regionala arrangemang. Redan
            1950 formulerade
          </note>
          <note>
            Europarådet en europeisk stadga för de mänskliga rättigheterna
            samt inrättade en domstol. För oss kristdemokrater är det en gåta
            att införlivandet i svensk grundlag av denna Europakonvention
            om de mänskliga rättigheterna först nu, 1993, är på väg att genomföras.
            Gåtan blir inte mindre av att portalparagrafen, rätten till liv,
            utelämnas.
          </note>
          <note>
            För Europa, men också för hela världen, framstår
          </note>
          <note>
            1975 som ett betydelsefullt år. Det var då man på allvar försökte
            föra samman frågorna om mänskliga rättigheter och säkerhetspolitik.
            I och med att den europeiska säkerhetskonferensen i Helsingfors
            inledde sitt arbete togs klassiska säkerhetspolitiska och militära
            frågor upp som förknippades med nationalstaterna. Men parallellt
            ägnades mycket tid åt att dryfta den rätt och säkerhet som varje
            medborgare har rätt till.
          </note>
          <note>
            Alla vi som känner internationellt ansvar pendlar ofta mellan
            hopp och förtvivlan i takt med svängningarna på världsarenan.
            Vi har ett behov av att se något färdigt, ett lyckligt slut, något
            att hänga upp tillvaron på.
          </note>
          <note>
            Visst finns det ljuspunkter i fråga om att skapa respekt för
            människan och hennes rättigheter. Det är bra. 1987 visade t.ex.
            Costa Ricas dåvarande president Oscar Arias att Centralamerika
            av egen kraft kan åstadkomma stabilitet, fred och omsorg för de
            mänskliga rättigheterna. De nu tagna första försiktiga stegen
            mot fred i Mellanöstern är en annan klart lysande ljuspunkt.
          </note>
          <note>
            Biståndsverksamheten har också i allt större utsträckning kopplats
            ihop med krav på demokrati och mänskliga rättigheter. Nederländerna
            har sedan 1975 sammanfört demokratikrav och bistånd. I det sammanhanget
            är det värt att notera att det för Sveriges del var först 1991
            som en sådan koppling kom till stånd.
          </note>
          <note>
            Trots FN och ESK, trots detaljerade konventioner om mänskliga
            rättigheter, trots folkrätt och olika mer eller mindre bindande
            deklarationer dör, våldtas och dödas människor dagligen och systematiskt
            inom samma radie som den mellan
          </note>
          <note>
            Malmö och Luleå. Alltför ofta använder vi förskönande omskrivningar
            för det som händer i
          </note>
          <note>
            Bosnien. Brott mot mänskliga rättigheter är inget annat än den
            lilla människans lidande och tragedi.
          </note>
          <note>
            Svårigheterna med att implementera den senaste fredsplanen är
            inget annat än brist på personligt mod från Europas alla ledare.
          </note>
          <note>
            Hur rätt har inte Sarajevos borgmästare Muhamed
          </note>
          <note>
            Kresevlakovic när han säger i sitt brev daterat den
          </note>
          <note>
            4 augusti i år -- och det gäller fortfarande: ''Ni måste veta
            att om Sarajevo faller, faller också hela idén om ett multinationellt
            Europa. Då kommer mörkrets makter att segra över allt förnuft.
            Tillåt inte detta ske. Genom att rädda oss, räddar ni en civiliserad
            framtid.''
          </note>
          <note>
            Många kanske anser att det finns många delar av världen där liknande
            konflikter som den i Bosnien finns. Ja visst är det så. Men någon
            gång och någonstans måste vi kraftigt reagera, och speciellt för
            vårt geografiska närområde. Jag tycker att det är märkligt att
            man är beredd att låta våld och förtryck, förnedring och krigsförbrytelser
            och etnisk utrensning löna sig.
          </note>
          <note>
            Jag anser att det som händer i Bosnien-
          </note>
          <note>
            Hercegovina och som händer och kommer att hända vid förhandlingsborden
            i Genève har betydelse för hela vår världs framtid. Det handlar
            om människors rätt att få existera. Det handlar om mänskliga rättigheter
            och människosyn. Det handlar om vår framtid, om våra barns och
            barnbarns framtid.
          </note>
          <note>
            Jag är också, fru talman, liksom många flyktingar uppriktigt
            mycket orolig över de våldsyttringar mot invandrare och flyktingar
            som uppmärksammats den senaste tiden i vårt land, och jag fördömer
            dem med skärpa.
          </note>
          <note>
            Men är det inte så att allt hänger ihop? Det finns något som
            kommer före respekt före demokrati, folkrätt och mänskliga rättigheter.
            Det är förmågan att se vad som är rätt och fel och att ta hänsyn
            till andra. I centrum för denna förmåga står den nakna människan
            och hur hon har behandlats från första början, som barn och som
            ung.
          </note>
          <note>
            Psykoanalytikern Thomas Böhm konstaterar att människor som tidigt
            utsätts för svåra övergivanden och kränkningar kan senare i livet
            sluta sig inom skal och förneka sitt behov av andra. Det som ofta
            utmärker de unga pojkar som återfinns i främlingsfientliga organisationer
            och även på våra fängelser är att de saknar en trygg familj och
            en god far, som de kan och vill identifiera sig med.
          </note>
          <note type="speaker">
            Anf. 171 LENNART ROHDIN (fp):
          </note>
          <note>
            Fru talman! Det ofattbara hände. Trots en hel världs längtan
            efter fred i Bosnien sade de bosniska ledarna nej till Owen-Stoltenberg-planen
            att internationellt stadfästa de landvinningar som serber och
            kroater tagit med våld -- trots att de nu vet att de inte kan
            vänta något stöd i sin hopplösa kamp. I den står de ensamma.
          </note>
          <note>
            Europa står helt förlamat inför folkmordet i
          </note>
          <note>
            Bosnien. Det råder ett tystnadens förräderi -- också i vårt land.
            Europa står inför ofantliga utmaningar.
          </note>
          <note>
            Det politiska ledarskapet i Europa lyser med sin frånvaro. I
            jämförelse med ledarna i Paris, London,
          </note>
          <note>
            Bonn och Rom framstår Margaret Thatcher nu som en verklig statsman.
          </note>
          <note>
            Den etniska rensning som både serber och kroater bedriver med
            samma målmedvetenhet har ett och samma mål: att utplåna den bosniska
            stat som världssamfundet erkänt och invalt i FN, att fördriva
            den muslimska befolkningen och att förinta dem som inte frivilligt
            ger sig i väg. Våld och terror, skändning och våldtäkt är systematiska
            medel att nå målet.
          </note>
          <note>
            Ett par miljoner bosnier är på flykt. Det är detta som måste
            stoppas, inte att några av dem tagit sin tillflykt till Sverige.
            Inför det mest fruktansvärda som ägt rum på vår kontinent sedan
            Hitlers förintelse diskuterar Sveriges kommuner i dag hur många
            tusenlappar de skall få i extra statligt stöd för att hysa de
            flyktande.
          </note>
          <note>
            Fru talman! Det är så svårt att ta ställning, sägs det.
          </note>
          <note>
            Men visst kan man ta ställning,för alla dem som vill fortsätta
            leva tillsammans med vänner, grannar och arbetskamrater -- oavsett
            etnisk tillhörighet. De är många -- även i krigets Bosnien.
          </note>
          <note>
            I Sarajevo har muslimer, kroater och serber kämpat sida vid sida
            i försvaret av sin stad mot den serbiska milisen.
          </note>
          <note>
            TV-bilden i våras av de två älskande ungdomarna --
          </note>
          <note>
            han serb, hon muslim -- omfamnande varandra i ingenmansland,
            dödade av krypskyttar; på väg bort från hatet, till en framtid
            och och ett liv tillsammans. Den bilden borde vara svar nog till
            alla som säger att det är så svårt att ta ställning.
          </note>
          <note>
            Fru talman! I maj gav Paris, London och Moskva president Clinton
            entydigt besked att Europa inte i handling skulle förhindra en
            uppdelning och ett utplånande av den bosniska statsbildningen.
          </note>
          <note>
            Den 3 juni frågade jag här i kammaren statsminister
          </note>
          <note>
            Bildt om inte den s.k. Washingtonplanen innebar att den väpnade
            aggression accepteras som bosniska serber och kroater med stöd
            av Serbien och Kroatien har begått. Statsministern svarade pliktskyldigast,
            som alla Europas ledare: ''Nej, jag delar inte den uppfattningen.''
          </note>
          <note>
            När muren ännu stod kvar i Berlin, kunde Sverige ta öppen ställning
            för frihet, demokrati och mänskliga rättigheter. I dag följer
            vi som den mest exemplariske eleven i klassen EG i fotspåren,
            även när EG i sig är splittrat, som t.ex. i fråga om
          </note>
          <note>
            Greklands utpressning kring Makedonien.
          </note>
          <note>
            Förhandlingar om medlemskap får inte driva
          </note>
          <note>
            Sverige till tystnad. Då har Sverige inte i FN:s säkerhetsråd
            att göra.
          </note>
          <note>
            Owen-Stoltenberg-planen är en entydig och slutlig kapitulation.
            Den är ett förräderi också mot alla demokratiska krafter i Serbien
            och Kroatien, som
          </note>
          <note>
            Europa lämnat i sticket. Hade lord Owen och
          </note>
          <note>
            Thorvald Stoltenberg lyckats tvinga Bosniens muslimer på knä,
            hade de väl förmodligen fått
          </note>
          <note>
            Nobels fredspris.
          </note>
          <note>
            Fru talman! Utrikesminister af Ugglas har upprepat att man måste
            ha tålamod, att man måste tro att förnuftet skall segra. Men varken
            tålamod eller förnuft satte stopp för Hitlers våldsvälde. Ett
            folkmord kan aldrig göras ogjort -- inte ens om slaktarna ställs
            inför krigsförbrytardomstol.
          </note>
          <note>
            Rättvisa skipades måhända i Nürnberg, men en månghundraårig judisk
            civilisation i Europas mitt var ändå utplånad -- för alltid.
          </note>
          <note>
            Det är därför omvärlden genom FN nu måste ta det oundvikliga
            beslutet att ingripa med all erforderlig militär kraft för att
            få slut på dödandet och sätta stopp för fortsatt våld.
          </note>
          <note>
            Fru talman! I debatten den 8 juni om svenska FN-
          </note>
          <note>
            soldater till Bosnien presenterade utrikesutskottet en ynklig
            kompromiss mellan stridande viljor, främst inom socialdemokratin.
            Flera talare, med
          </note>
          <note>
            Maj Britt Theorin i spetsen, varnade för följderna av att Sverige
            ens skulle sända fredsbevarande trupper till Bosnien. Fredsfundamentalisterna
            står nakna i sin principtrohet.
          </note>
          <note>
            Eftersom jag själv har ägnat en stor del av min politiska gärning
            åt freds- och solidaritetsarbete, erkänner jag gärna att det för
            mig varit ett mycket stort steg, under mycken vånda, att i dag
            förorda ett militärt ingripande. Ett nederlag -- ja, kanske det.
            Men är inte det som skett och tillåtits ske i
          </note>
          <note>
            Bosnien ett fruktansvärt nederlag för alla som kämpar för fred,
            frihet, demokrati och mänskliga rättigheter? Så svag får inte
            demokratin vara.
          </note>
          <note>
            En solidaritet med de våldtagna och skändade kvinnorna i Bosnien
            som inte går längre än till protestmöten i Europas huvudstäder
            är ingen solidaritet. Solidaritet är inte detsamma som medlidande.
            Solidaritet är handling som kan kosta något.
          </note>
          <note>
            Fru talman! Som kanske den ende av Europas statsmän har president
            Vaclav Havel tagit klar ställning för ett resolut ingripande i
            kriget. I ett tal i våras i New York om förintelsen frågade Havel
            hur den kunde ske. ''Hur kunde nittonhundratalets människor --
            -- -- ha utfört vidrigheter så fasansfulla -- -- -- ?''
          </note>
          <note>
            Svaret blev: ''Demokratins misslyckande. Det var eftergifternas
            politik -- det som i mitt land brukar kallas Münchenandan -- --
            -- .''
          </note>
          <note>
            ''Tjeckerna minns väl det yttrande som en demokratisk statsman
            fällde strax innan han undertecknade Münchenavtalet -- -- -- .''
            Han var, sade han bestört över att hans landsmän grävde skyttegravar
            och provade ut gasmasker ''på grund av ett gräl i något avlägset
            land mellan folk som vi inte vet ett dugg om''.
          </note>
          <note>
            Havel slutade: ''Och så utvalde historien det utvalda folket
            att bära vår samlade skuld. Dess ohyggliga offer lär oss hur farligt
            det är att förhålla oss likgiltiga till saker som vi idiotiskt
            nog tror inte angår oss. I dagens värld angår allting alla.''
          </note>
          <note type="speaker">
            Anf. 172 BERTIL PERSSON (m):
          </note>
          <note>
            Fru talman! Biståndet är en av våra viktigaste uppgifter. Tyvärr
            har Ny demokrati med sin generella negativitet lagt hämsko på
            en balanserad debatt i frågan om innehållet i biståndet.
          </note>
          <note>
            Svenskt bistånd gav länge stöd till en planekonomisk utveckling
            i tredje världen.
          </note>
          <note>
            Socialistiska enpartistater stöddes, och förtryck och en skadlig
            ekonomisk politik kunde överleva alltför länge.
          </note>
          <note>
            Det viktigaste stöd som vi kan ge de fattiga länderna är att
            öppna våra marknader genom frihandeln. Handeln är för deras del
            tio gånger mer omfattande än biståndet. Här finns mycket att göra.
          </note>
          <note>
            Men vi har också ett ansvar för att stödja och hjälpa utvecklingen
            i de fattiga länderna. U-länder kan vara fattiga av två skäl.
            De kan ha kommit i gång sent, eller också har statsmakten hämmat
            utvecklingen.
          </note>
          <note>
            Enprocentsmålet har lett resonemangen fel. 1 % är en vettig nivå
            för biståndet, men som främsta mål leder det tanken till att bra
            resultat nåtts när pengarna spenderats. Vi talar om hur sjukvården
            skall utformas, inte om ett tioprocentsmål, om hur försvaret skall
            utformas, inte om ett fyraprocentsmål. Man talar om vad skall
            uppnås.
          </note>
          <note>
            Jag menar att vi behöver mål där resultaten för de fattiga länderna
            kan mätas och värderas.
          </note>
          <note>
            Biståndsbehoven är mångfasetterade. Av de 1 000
          </note>
          <note>
            miljoner fattiga i världsbefolkningen bor 40 % i
          </note>
          <note>
            Stillahavsasien, och här är tillväxten redan ganska god. 30 %
            bor i Sydasien, och här dominerade stagnationen ganska länge.
            Mellanöstern svarar för
          </note>
          <note>
            6 %. Här finns ofta oljeresurser, men ändå är biståndet stort.
            Subsahara-Afrika svarar för 14 %.
          </note>
          <note>
            Det är här som vi gör våra huvudsakliga satsningar, dels av tradition,
            dels därför att språksvårigheterna är minst i länder i detta område.
            10 % finns i
          </note>
          <note>
            Latinamerika, och där är tillväxtförutsättningarna ganska goda.
          </note>
          <note>
            Det är viktigt att se till innehållet i biståndet.
          </note>
          <note>
            Marknadsekonomisk utveckling behövs.
          </note>
          <note>
            Demokrati och respekt för mänskliga rättigheter måste utvecklas.
            Korruption och maktmissbruk skall motverkas med kraft.
          </note>
          <note>
            Det innebär att utveckling av rättsväsen och marknadsekonomins
            institutioner behöver vårt stöd, liksom även den demokratiska
            traditionen och den fria pressen.
          </note>
          <note>
            Det humanitära stödet, det stöd som når direkt till invånarna,
            inte till regeringarna, har flera positiva aspekter. Katastrofhjälp
            blir allt viktigare och vanligare, men den får inte blir så långvarig
            att den egna jordbruksproduktionen slås ut.
          </note>
          <note>
            Utbildning och kunskapsöverföring, anpassad efter behoven, samt
            basal sjukvård, exempelvis vaccinationsprogram, är viktiga. Jordreformer
            behöver ofta genomföras i dessa länder. En stärkt ställning för
            kvinnorna hjälper också till att lösa befolkningsfrågan, som är
            ett av de största hoten i dag. Småföretagsamheten behöver stödjas.
          </note>
          <note>
            Alltmer av detta kan övertas av frivilligorganisationer, de s.k.
            NGO:s, och den lokala befolkningen måste engageras mer i arbetet.
          </note>
          <note>
            Jag tror att det rena biståndet till ekonomisk tillväxt sköts
            bäst och framgångsrikast av Världsbanken och IMF, om vi inte i
            stället skall utveckla biståndsberoende i mottagarländerna. Det
            behövs också krav, inte bara medel.
          </note>
          <note>
            Våra statliga biståndsorgan kan då successivt minskas och delar
            av verksamheten övertas av UD, som har ambassaderna som övervaknings-
            och uppföljningsorgan.
          </note>
          <note>
            Biståndet är i själva verket oljan i motorn -- inte bensinen
            i tanken. Vi bör bistå med medel, men sträva efter att mottagarländerna
            själva genomför åtgärderna. Sverige är ett stort biståndsland
            i procent av BNI, men relativt litet vad gäller penningsummor.
            Det finns därför anledning för oss att koncentrera våra insatser,
            om vi skall nå optimal effekt för människorna i de fattiga länderna.
          </note>
          <note>
            Fru talman! Det har visat sig att det går att på 30 år, en generation,
            omvandla ett land från absolut fattigdom till ett relativt välstånd.
          </note>
          <note>
            Marknadsekonomi, frihandel och fri företagsamhet är nyckeln till
            detta.
          </note>
          <note type="speaker">
            Anf. 173 JOHN BOUVIN (nyd):
          </note>
          <note>
            Fru talman! Det var ju rätt kul att Bertil Persson tog upp rättsväsendet.
            Men hur vore det om vi städade i Sverige först?
          </note>
          <note>
            Det är rätt intressant egentligen att här har vi tre dagars allmänpolitisk
            debatt, men man har inte berört det viktigaste i detta land, Sveriges
            rikes lagbok. Den bryr man sig över huvud taget inte i, och jag
            tycker att det är ganska beklämmande att det är på det sättet.
          </note>
          <note>
            Nu försvann Bertil Persson, men jag kan ju ta upp det i alla
            fall, att här pratar vi om att skänka bort pengar till tredje
            världen, men ingen tar upp vart våra ATP-pengar har tagit vägen,
            t.ex. Det fattas två till tre tusen miljarder -- miljarder säger
            jag.
          </note>
          <note>
            Det är alltså tre gånger statsskulden. Ingen tar upp det.
          </note>
          <note>
            Det blir ganska kul att se hur vi i Sveriges riksdag skall kunna
            förklara för svenska folket att nu skall vi betala ATP en gång
            till. Hur skall vi reda ut det här? Den som lever får se.
          </note>
          <note>
            Nåväl, jag skrev en motion under senaste motionstiden som handlade
            om en medborgarrättskommission. Den började så här: ''I
          </note>
          <note>
            många avseenden har officiella representanter för
          </note>
          <note>
            Sverige velat framstå som föredömen för världen.
          </note>
          <note>
            Så reser t.ex. svenska poliser till Thailand för att kartlägga
            prostitutionen och pedofilverksamheten där, för att undervisa
            thailändarna hur de skall lösa problemen.''
          </note>
          <note>
            Man åker dit, när vi har problemen här hemma. Jag blir bekymrad,
            när jag upptäcker att det fall som jag tog upp och begärde att
            man skulle utreda bara sopades bort. I Kyrkans tidning, senaste
            numret, är den familjen på bild.
          </note>
          <note>
            Jag vet att 97 stycken av dem som finns upptagna i riksdagens
            ledamotsförteckning för 1992/93 vet om denna affär, även fru talmannen.
            Men man har inte gjort någonting åt den. Jag tycker att det är
            ganska bekymmersamt. Hur skall vi reda ut problemen i tredje världen,
            när vi inte reder ut dem i vårt eget land? Jag får aldrig något
            svar.
          </note>
          <note>
            Jag försöker på än det ena än det andra sättet att få upp debatten
            om att städa först här i riksdagen. Jag blir ganska irriterad
            när man undersöker och undersöker och jag ser att här i riksdagen
            står det inte rätt till.
          </note>
          <note>
            John Edin har skrivit en liten bok, Några ord till intelligenta
            politiker -- om vi hade några. Är det så illa som det står på
            s. 29 i boken, andra upplagan?
          </note>
          <note>
            Orden är Elmer Diktonius, finlandssvensk författare, som levde
            1896--1961. Han säger så här:
          </note>
          <note>
            ''Den som icke känner lukten av detta samhälles stinkande ruttenhet
            har ruttenheten redan i sin egen näsa.''
          </note>
          <note>
            Är det så illa att det är på detta sätt, att vi inte vill lyfta
            fram problem vi har? Jag har suttit och lyssnat i tre dagar till
            debatten om de problem vi har, och det märkliga är att ingen har
            gjort misstag. Man skyller på varandra. Att ingen i denna kammare
            gör misstag, är för mig obegripligt.
          </note>
          <note>
            Nåväl, hur skall vi då komma till rätta med detta?
          </note>
          <note>
            Jag skrev en annan motion: en kristidskommission kanske vore
            det rätta botemedlet? Den sopade man bort den 17 mars. Den ville
            man inte höra talas om, för att bifalla den vore ju att ge bakläxa
            åt oss.
          </note>
          <note>
            Jag har tittat i grundlagarna. Kan det vara så att folket måste
            sätta sig över grundlagen? Får folket besluta i folkomröstning
            att en kristidskommission, som består av ekonomer, personer från
            näringslivet kanske, dvs. personer med omvittnat sunt förnuft,
            skall ta över och styra landet under en tid? Är det så främmande?
          </note>
          <note>
            I en situation när det politiska systemet inte klarar av att
            hantera de stora ekonomiska och sociala problemen, inte minst
            den moraliska kris vi befinner oss i, får folket då sätta sig
            över demokratin, den s.k. demokratin? Vi har ingen demokrati.
            Vi har en politisk diktatur. Får folket sätta sig över riksdag
            och regering under en tid? Ja, varför inte?
          </note>
          <note>
            Sanningen är den att det politiska systemet har ställt till det
            och är oförmöget att lösa problemen.
          </note>
          <note>
            Det finns ingen annan väg ur problemen än att folket, folkviljan
            alltså, beslutar att en kristidskommission skall ta över för en
            tid och ställa till rätta vad det politiska systemet har misslyckats
            med.
          </note>
          <note>
            Under tiden skall en ny demokratisk konstitution utarbetas som
            förhindrar att misstagen upprepas.
          </note>
          <note>
            Konstitutionen skall föreläggas folket för beslut.
          </note>
          <note>
            Därefter hålls val enligt den nya konstitutionen.
          </note>
          <note>
            Problemen är faktiskt nu så stora att folket snarast måste få
            säga sin mening i en folkomröstning. Om folket menar att en kristidskommission
            skall tillsättas med extraordinära befogenheter, skall regering
            och riksdag finna sig i detta, följa folkets råd och vidta nödvändiga
            åtgärder. Kan det vara någonting, månntro?
          </note>
          <note>
            Nu är min tid ute, men jag undrar: Kan det vara någonting kanske?
            Det är en öppen fråga till samtliga av er -- det är ju inte så
            många här. Vad är att göra?
          </note>
          <note>
            Det är kul att stå här. Det visar att vår arbetsordning i Sveriges
            riksdag nog behöver reformeras.
          </note>
          <note>
            Den allmänpolitiska debatten var härmed avslutad.
          </note>
          <note>
            7 § Bordläggning
          </note>
          <note>
            Anmäldes och bordlades
          </note>
          <note>
            Proposition
          </note>
          <note>
            1993/94:68 Lagändringar på djurhälsoområdet
          </note>
          <note>
            Konstitutionsutskottets betänkanden
          </note>
          <note>
            1993/94:KU1 Olaga våldsskildring m.m.
          </note>
          <note>
            1993/94:KU2 Vissa yttrandefrihetsfrågor
          </note>
          <note>
            1993/94:KU3 Massmediefrågor m.m.
          </note>
          <note>
            1993/94:KU4 Ordensväsendet
          </note>
          <note>
            Justitieutskottets betänkande
          </note>
          <note>
            1993/94:JuU1 Ordningslag m.m.
          </note>
          <note>
            8 § Anmälan om interpellationer
          </note>
          <note>
            Anmäldes att följande interpellationer framställts
          </note>
          <note>
            den 14 oktober
          </note>
          <note>
            1993/94:21 av Marianne Carlström (s) till statsrådet
          </note>
          <note>
            Bo Lundgren om Åtgärder för att minska antalet vräkningar:
          </note>
          <note>
            Antalet vräkningar har under senare tid visat en oroande ökning.
            Enligt undersökningar gjorda av
          </note>
          <note>
            Konsumentverket, Socialstyrelsen och
          </note>
          <note>
            Kronofogdemyndigheten har de vräkta sämre ekonomi, de är oftare
            än andra inlagda på sjukhus och bara hälften av dem har arbetsinkomster.
          </note>
          <note>
            Två typer av hushåll är överrepresenterade bland de vräkta: de
            ensamma männen i åldern 25--54 år och barnhushållen. 71 % hade
            mindre än 20 000 kr i skuld. Under 1991 vräktes över 6 000, vilket
            är
          </note>
          <note>
            1 000 fler än föregående år.
          </note>
          <note>
            Under årets första nio månader anmäldes 16 123
          </note>
          <note>
            fall till kronofogdemyndigheterna. Det är en ökning från 9 146
            eller 76 % jämfört med 1992.
          </note>
          <note>
            Drygt ett år efter vräkningen saknar tre fjärdedelar eget kontrakt.
            De bor i andra hand, är inneboende, har s.k. socialt kontrakt,
            bor hos partner, bekanta, föräldrar och på institution eller liknande.
          </note>
          <note>
            Ökningen av antalet vräkta beror inte bara på att fler är arbetslösa
            utan på att det har blivit mycket dyrare att bo.
          </note>
          <note>
            Vilka åtgärder avser skatteministern att vidta för de redan vräkta?
          </note>
          <note>
            Vilka förändringar i bostadspolitiken planerar skatteministern
            för att förhindra ytterligare vräkningar?
          </note>
          <note type="speaker">
            1993/94:22 av Björn Kaaling (s) till arbetsmarknadsministern
            om Avvecklingen av arbetslivsfonderna:
          </note>
          <note>
            Arbetslivsfonderna tillkom genom ett samarbete mellan Socialdemokraterna
            och Centern i riksdagen. Finansieringen genom arbetsgivaravgifter
            skapade ett utrymme på drygt
          </note>
          <note>
            15 miljarder kronor som nu används för att skapa bättre arbetsmiljöer
            i hela landet, i alla branscher och med en helhetssyn på arbete,
            individ och samhälle. Det är ett viktigt inslag i vår strävan
            att skapa ''det goda arbetet''.
          </note>
          <note>
            Tyvärr har fondkapitalet naggats i kanten genom olika krispaket.
            Fondernas livslängd begränsas därmed. Huvuddelen av medlen kommer
            att vara beviljade under första halvåret 1994. Hela organisationen
            skall vara avvecklad vid halvårsskiftet 1995.
          </note>
          <note>
            Det är enligt min mening en felsyn att se arbetslivsfondernas
            verksamhet primärt som en bidragsförmedling. Det är i stället
            i hög grad fråga om en kunskapsuppbyggnad och en kompetensspridning.
            Genom de många olika arbetsplatsprogram som framtagits och beviljats
            bidrag genomförs nu över hela landet en rad nyskapande projekt.
            Det är viktigt enligt min mening att dessa dokumenteras och erfarenheterna
            sprids. De goda exemplen måste avsätta ringar på vattnet. Arbetslivsfondernas
            kanslier har här en viktig uppgift genom uppföljning och kunskapsspridning,
            ett arbete som ingen annan kan överta.
          </note>
          <note>
            Mot denna korta bakgrund är det för mig mycket angeläget att
            arbetslivsfonderna får möjlighet att arbeta för full kapacitet
            ända fram till avvecklingen. Detta vill och planerar också fonderna
            för. Det enda hindret är att det finns centrala beslut om att
            fondernas kanslier skall
          </note>
          <note>
            ''avvecklas successivt''. För mitt hemläns fond innebär det att
            styrelsen mot sin vilja tvingas varsla en av två handläggare om
            uppsägning redan i februari 1994. Detta äventyrar på ett allvarligt
            sätt fondens möjligheter att på ett bra sätt följa upp och sprida
            vidare de erfarenheter som vinns av de många bra projekten i Uppsala
            län. Jag förmodar att situationen är densamma i andra län.
          </note>
          <note>
            Jag frågar därför chefen för
          </note>
          <note>
            Arbetsmarknadsdepartementet:
          </note>
          <note>
            Är statsrådet beredd att låta fondernas styrelser självständigt
            handlägga frågan om kansliernas avveckling?
          </note>
          <note>
            1993/94:23 av Sten-Ove Sundström (s) till statsrådet Görel Thurdin
            om Ytterligare reglering av snöskoteråkning:
          </note>
          <note>
            I Sverige finns 150 000 snöskotrar varav ca 45 000 i våra nordligaste
            län. Enbart i Norrbotten finns 48
          </note>
          <note>
            snöskoterklubbar.
          </note>
          <note>
            Snöskotern är det fordon som ger många människor möjligheter
            att komma ut i naturen, även vintertid. Det gäller såväl handikappade
            och äldre som barnfamiljer, dvs. grupper som inte kan eller orkar
            att skida i vinterterrängen.
          </note>
          <note>
            Det organiserade skoterfolket bygger särkilda skoterleder, drar
            upp spår i markerna som används av skidåkare, draghundsekipage
            m.fl. Skoterleder betraktas som allemansleder.
          </note>
          <note>
            Begränsningar av skoterkörning förekommer inom vissa områden,
            där kommuner av bullerskäl och andra skäl har förbjudit skotertrafik.
          </note>
          <note>
            Det finns nu en allmän oro bland skoterfolket över det arbete
            som pågår i regeringskansliet för att ytterligare begränsa snöskoterkörningen.
            Det gäller bl.a. uppgifter i massmedia om det pågående remissarbetet
            kring den utredning som beställts av
          </note>
          <note>
            Miljödepartementet.
          </note>
          <note>
            Några av förslagen skulle, om de genomförs, enbart skapa en byråkrati
            som i verkligheten vore omöjlig av leva upp till och framför allt
            kontrollera av berörda myndigheter. Det gäller t.ex. förslaget
            till hastighetsbegräsning till 70 respektive 50 km/tim för snöskotrar.
          </note>
          <note>
            I debatten om hastighetsbegränsningar efter våra allmänna vägar
            finns numera en stor förståelse bland alla aktörer på trafiksäkerhetsområdet
            att det gäller att sätta hastighetsgränser som har stöd bland
            trafikanterna, eftersom det endast i begränsad omfattning går
            att kontrollera hastigheterna. Hur man effektivt skall kunna kontrollera
            att hastighetsgränserna efterlevs på ett terrängfordon vintertid
            är en gåta, i synnerhet med de begränsade resurser som t.ex. trafikpolisen
            har.
          </note>
          <note>
            Dessutom är det anmärkningsvärt att så många remissinstanser
            valts från platser i landet som under många vintrar saknat snö
            och erfarenhet av snöskotrar och skoterkörning.
          </note>
          <note>
            Med hänvisning till det anförda vill jag till statsrådet Görel
            Thurdin ställa följande frågor:
          </note>
          <note>
            Är regeringen beredd att ompröva sin negativa inställning till
            snöskoter som fordon och skoteråkandet?
          </note>
          <note>
            Avser regeringen att lägga fram förslag till hastighetsbegränsning
            för snöskotrar?
          </note>
          <note>
            Avser statsrådet verka för att antalet remissinstanser utökas
            så att underlaget för ett förslag till riksdagen blir mer representativt?
          </note>
          <note>
            1993/94:24 av Bruno Poromaa (s) till kommunikationsministern
            om Åtgärder för att förbättra flyg- och tågförbindelserna mellan
          </note>
          <note>
            Malmfälten och Luleå:
          </note>
          <note>
            Näringslivet i de båda malmfältskommunerna
          </note>
          <note>
            Kiruna och Gällivare i Norrbottens län har tidigare starkt varit
            beroende av så gott som en enda näring, nämligen gruvindustrin.
            Alltsedan den kris som gruvindustrin genomled för närmare 15 år
            sedan, har en omstrukturering skett av de två kommunernas näringsliv.
          </note>
          <note>
            Näringslivet i dessa båda kommuner är i dag starkt beroende av
            både nationella och internationella personkontakter och leveranser.
            Flygets avreglering har fått till följd en milt uttryckt avrustning
            av flygkommunikationerna med ett fåtal turer mellan residensstaden
            Luleå och de båda malmfältsorterna och därtill med priser i en
            oacceptabelt hög nivå.
          </note>
          <note>
            Eftersom flyget ''kapsejsat'' så finner SJ det inte heller längre
            motiverat att konkurrera med det s.k.
          </note>
          <note>
            snabbtåget mellan Luleå och Kiruna utan har återinsatt ett vanligt
            lok med två vagnar av äldre datum. Detta görs därtill vid en tidpunkt
            då den kostsamma upprustningen av banan mellan orterna är klar.
            Med ett bibehållande av det tidigare snabbtåget skulle restiderna
            mellan kusten och malmfältskommunerna varit ännu kortare.
          </note>
          <note>
            Mot den bakgrunden vill jag ställa följande fråga till kommunikationsministern:
          </note>
          <note>
            Är kommunikationsministern beredd att vidta några som helst åtgärder
            i syfte att åtminstone uppnå samma nivå, både standard- och kostnadsmässigt
            i såväl flyg- som tågtrafiken mellan
          </note>
          <note>
            Malmfälten och Luleå, som det var vid tidpunkten före flygets
            avreglering?
          </note>
          <note>
            1993/94:25 av Gudrun Schyman (v) till utrikesministern om Den
            svenska FN-styrkan i
          </note>
          <note>
            Bosnien:
          </note>
          <note>
            Den svenska FN-styrkan om 850 personer som sänts till Tuzla-området
            i Bosnien ger upphov till allvarliga och principiellt mycket väsentliga
            frågor angående svensk utrikes- och säkerhetspolitik. Av behandlingen
            av hela denna fråga att döma tycks regeringen dock inte inse detta.
            Frågan har från första början behandlats på ett mycket otillfredsställande
            sätt som vi inom Vänsterpartaiet tidigare påpekat.
          </note>
          <note>
            Den första invändningen från Vänsterpartiets sida gällde hur
            beslutet om att sända en FN-styrka till
          </note>
          <note>
            Bosnien kom till. Vi framförde i vår motion i maj att beslutet
            gick utöver tidigare bemyndigande från riksdagen till regeringen
            och var av sådan vikt att riksdagen borde ha inkallats till urtima
            riksmöte.
          </note>
          <note>
            Nu delegerades beslutet i stället till regeringen och undgick
            därmed nödvändig debatt och behandling.
          </note>
          <note>
            Vår uppfattning fick i somras stöd från bl.a.
          </note>
          <note>
            konfliktforskaren Gunnar Jervas vid FOA som, precis som Vänsterpartiet,
            menar att beslutet hastades fram utan att svenska folket fick
            säga sin mening. Försvarsledningen och regeringen verkar helt
            enkelt av rädsla för allmänhetens reaktioner ha velat tysta ned
            frågan.
          </note>
          <note>
            Tystnaden från regeringshåll har fortsatt även efter det att
            det slutliga beslutet togs. Vad som nu inte diskuteras öppet är
            vad som händer med den svenska FN-styrkan i händelse av en större
            truppinsats från NATO:s och därmed USA:s sida.
          </note>
          <note>
            Den redan pågående luftövervakningen över
          </note>
          <note>
            Bosnien liksom flottblockaden mot
          </note>
          <note>
            Restjugoslavien genomförs av NATO. Mycket talar för att Förenta
            staterna som villkor för ett ingripande av marktrupp anger att
            även dessa skall stå under NATO-befäl, om än med FN-emblen på
            fordon och kläder. Detta skulle ställa den svenska
          </note>
          <note>
            FN-styrkan under helt nya förutsättningar. Den nordiska bataljonen,
            i vilken den svenska styrkan ingår, måste i en sådan situation
            rimligtvis samordnas med den mycket större NATO-styrkan.
          </note>
          <note>
            I praktiken innebär detta att svenska soldater kommer att lyda
            direkt under NATO.
          </note>
          <note>
            Som alla vet är Sverige, efter beslut i riksdagen, en militärt
            alliansfri stat, även om delar av regeringen gärna skulle se att
            det förhöll sig på annat sätt. Ett svenskt deltagande i militära
            operationer som i praktiken leds av NATO är således totalt oförenligt
            med den av riksdagen fastställda utrikes- och säkerhetspolitiken.
          </note>
          <note>
            Mot denna bakgrund vill jag fråga utrikesministern:
          </note>
          <note>
            1. Varför fick inte riksdagen fatta det slutliga beslutet om
            att sända en FN-styrka till Tuzlaområdet när beslutet har sådana
            allvarliga konsekvenser för svensk utrikes- och säkerhetspolitik?
          </note>
          <note>
            2. Vilken ställning skall den svenska styrkan ha om
          </note>
          <note>
            USA beslutar om en större truppinsats och ställer som villkor
            att trupperna står under NATO-befäl?
          </note>
          <note type="speaker">
            1993/94:26 av Hans Göran Franck (s) till socialministern om Åtgärder
            för att förhindra vräkningar:
          </note>
          <note>
            Antalet vräkningar ökar i snabb takt. Under 1991
          </note>
          <note>
            och 1992 verkställdes drygt 6 000 vräkningar respektive år, vilket
            skall jämföras med 5 000
          </note>
          <note>
            vräkningar 1990. Allt tyder nu på att antalet vräkningar innevarande
            år kommer att passera
          </note>
          <note>
            8 000.
          </note>
          <note>
            I en nyligen presenterad forskningsrapport ''Vräkt i laga ordning''
            av Janne Flyghed och Sten-Åke
          </note>
          <note>
            Stenberg från Institutet för Social Forskning har vräkningarnas
            orsaker och konsekvenser undersökts. Projektet har initierats
            av
          </note>
          <note>
            Socialdepartementet och Konsumentverket.
          </note>
          <note>
            I rapporten beskrivs bl.a. vissa av de förändringar av hyreslagen
            som genomfördes den 1 juli 1993 och som inriktades just på att
            minska antalet vräkningar som haft sin orsak i bristande hyresbetalningar.
          </note>
          <note>
            Forskarna konstaterar att den förändringen kommer att ha mycket
            liten betydelse på antalet vräkningar. Förändringarna av förverkanderespektive
            återvinningsfristen ger hyreslagen ett mänskligare ansikte, men
            någon återhållande effekt på vräkningsfrekvensen kommer de knappast
            att ha.
          </note>
          <note>
            I stället är det de ekonomiska faktorerna som har betydelse för
            antalet vräkningar. I takt med att ekonomin försämrats har antalet
            vräkningar skjutit i höjden. Den allra viktigaste förklaringen
            återfinns sannolikt i de stora hyreshöjningarna. Den största höjningen
            genomfördes 1991 då effekten av skattereformen slog igenom. Detta
            skulle kompenseras med en utökning av bostadsbidragen.
          </note>
          <note>
            Men få av de vräkta har utnyttjat sin rätt till bostadsbidrag,
            ofta har de inte ens sökt. Detta tyder på att informationen om
            rätten till denna kompensation inte nått fram till den grupp som
            varit i störst behov av den.
          </note>
          <note>
            Socialtjänsten måste ta ett större ansvar för att informera om
            rätten till bidrag för att förebygga att enskilda hushåll hamnar
            i situationer när vräkning inte kan undivkas. De bestämmelser
            som finns i hyreslagen, om att socialtjänsten alltid måste underrättas
            om förestående vräkningar för att kunna bistå den enskilde, tycks
            inte ha haft avsedd effekt. Många hushåll vräks i onödan på grund
            av att man inte fått hjälp att reda ut de ekonomiska bekymren.
          </note>
          <note>
            Med anledning av ovanstående vill jag till socialminister Bengt
            Westerberg ställa följande frågor:
          </note>
          <note>
            1. Vad vill socialministern göra för att förhindra vräkningar
            av hushåll som råkat ut för tillfälliga ekonomiska svårigheter?
          </note>
          <note>
            2. Ämnar statsrådet ta något initiativ för att förmå socialtjänsten
            att fungera bättre när det gäller att bistå den enskilde med råd
            och stöd för att förhindra att vräkningar fullföljs, ofta i onödan?
          </note>
          <note type="speaker">
            1993/94:27 av Birgitta Dahl (s) till finansministern om Finansieringen
            av ett vårdnadsbidrag:
          </note>
          <note>
            Av den offentliga debatten och uttalanden av enskilda statsråd
            har man fått intrycket att det är drygt 2 miljarder kronor som
            återstår att finansiera av de 6 miljarder kronor som regeringen
            beräknat att vårdnadsbidraget skall kosta. Detta är i sig utomordentligt
            allvarligt mot bakgrund av det stora budgetunderskottet och den
            ekonomiska kris landet befinner sig i.
          </note>
          <note>
            Men det rör sig i själva verket om minst 5,4
          </note>
          <note>
            miljarder kronor i ökat budgetunderskott för staten. Det framgår
            av beräkningar som den av regeringen tillsatta arbetsgruppen om
            vårdnadsbidraget redovisar i sin rapport. De 3,4
          </note>
          <note>
            miljarder kronor som beräknas tas ut genom höjda skatter och
            barnomsorgsavgifter tillfaller i sin helhet kommunerna och bidrar
            inte till att täcka statens kostnader.
          </note>
          <note>
            Socialminister Bengt Westerberg har uttalat att vårdnadsbidraget
            inte skall finansieras genom försämringar av barnomsorgen och
            föräldraförsäkringen.
          </note>
          <note>
            Mot bakgrund av detta vill jag fråga finansminister
          </note>
          <note>
            Anne Wibble:
          </note>
          <note>
            1. Kan finansministern bekräfta att kostnaden för staten för
            vårdnadsbidraget blir minst 5,4 miljarder kronor?
          </note>
          <note>
            2. Kan finansministern bekräfta att kostnaderna för vårdnadsbidraget
            inte skall finansieras genom försämringar av föräldraförsäkringen
            eller barnomsorgen?
          </note>
          <note>
            3. Hur skall vårdnadsbidraget finansieras?
          </note>
          <note>
            9 § Anmälan om frågor
          </note>
          <note>
            Anmäldes att följande frågor framställts
          </note>
          <note>
            den 14 oktober
          </note>
          <note>
            1993/94:51 av Inger Lundberg (s) till statsrådet Bo
          </note>
          <note>
            Lundgren om Kostnaderna för den enskilde vid exekutiv försäljning
            av fastighet:
          </note>
          <note>
            Regeringen införde den 19 november 1992 en förordning om nya
            avgifter vid kronofogdemyndigheterna. Beslutet innebär mycket
            kraftiga höjningar av avgifterna vid försäljning av en normal
            villa.
          </note>
          <note>
            Medan fastighetsmäklarna har baserat sina försäljningskostnader
            på det faktiska försäljningspriset på en villa, baserar kronofogden
            sina på ett teoretiskt pris -- det s.k.
          </note>
          <note>
            marknadsvärdet.
          </note>
          <note>
            I dagens ansträngda läge på fastighetsmarknaden är det mer vanligt
            än ovanligt att priset vid en exekutiv försäljning kraftigt understiger
            värderingen av fastigheten.
          </note>
          <note>
            Den familj -- ofta unga familjer, som drabbats av arbetslöshet
            och höjda levnadsomkostnader -- som får sin villa såld exekutivt
            går ofta ur affären med en stor kvarstående skuld. Till den kommer
            en betydande kostnad för själva försäljningen. Så uppgår t.ex.
            kostnaden för försäljning av en villa såld för 400 000 kr, men
            värderad till 750 000 kr efter regeringens beslut till 31 000
            kr.
          </note>
          <note>
            Är statsrådet beredd att ta initiativ till en översyn av kostnaderna
            för den enskilde vid exekutiva försäljningar av fastigheter?
          </note>
          <note type="speaker">
            1993/94:52 av Björn von der Esch (m) till kulturministern om
            Närradiostationernas möjligheter att sända nyhetssammandrag:
          </note>
          <note>
            Vår radiolagstiftning betecknades i denna kammare för ett halvår
            sedan som den mest liberala i världen.
          </note>
          <note>
            Icke desto mindre har ett antal närradiostationer givits vitesföreläggande
            på 50 000 kronor om de fortsätter sända TT:s nyhetssammandrag,
            2
          </note>
          <note>
            minuter.
          </note>
          <note>
            Det är en inskränkning av såväl informations- som yttrandefriheten
            som torde vara unik i den fria världen.
          </note>
          <note>
            Finner statsrådet anledning att vidtaga någon åtgärd till följd
            av det inträffade?
          </note>
          <note type="speaker">
            1993/94:53 av Birgit Henriksson (m) till jusitieministern om
            Åtgärder för att säkra tillgången på polishundar:
          </note>
          <note>
            Polisen lider brist på välutbildade polishundar inom flera olika
            verksamheter. En orsak är de besparingar, som lagts ut på polisområdet,
            men även den försening av hundinköp som en internutredning har
            förorsakat. Man har under många år haft kontrakt på ca 50 hundar
            per år från hundskolan. Under det nu gångna budgetåret har dock
            endast en handfull hundar inköpts.
          </note>
          <note>
            Hundskolan varslar nu tio fast anställda och två vikarier. Inom
            en snar framtid kommer skolan kanske att vara utslagen om man
            inte kan finna avnämare till de under stor möda och med hård gallring
            framtagna valpar som är avsedda att bli polishundar av olika slag.
          </note>
          <note>
            Flera organisationer behöver hundar, dock kräver man olika kompetenser
            av hundarna. Det är polisen som ställt de höga krav som lett till
            dagens höga kostnader. Genom att avbryta de regelbundna inköpen
            riskerar man att hela den framgångsrika aveln varit förgäves.
          </note>
          <note>
            Vilka åtgärder är statsrådet beredd att vidta för att i framtiden
            säkra tillgången på polishundar?
          </note>
          <note type="speaker">
            1993/94:54 av Birgit Henriksson (m) till socialministern om Polisens
            bedömning av omhändertagna personers behov av vård:
          </note>
          <note>
            Många personer som tas om hand av polisen och som placeras i
            s.k. fyllericeller är så redlöst berusade att de varken kan eller
            vill ta vara på sig själva. Det händer även att polisen får ta
            hand om någon som anmälts redlöst berusad, men som i själva verket
            drabbats akut av sjukdom. För en polis är det svårt att avgöra
            om det är ''en vanlig fylla'', ett djupare missbruk, kanske blandning
            av tabletter och sprit eller om omhändertagandet avser en diabetiker
            med komasymtom.
          </note>
          <note>
            Många tragedier skulle kunna undvikas om polisen alltid, när
            man omhändertar någon som inte kan ta vara på sig själv, direkt
            kan köra till närmaste sjukhus.
          </note>
          <note>
            Vilka åtgärder är statsrådet beredd att överväga för att tillse
            att personer som omhändertas av polisen får adekvat vård?
          </note>
          <note>
            1993/94:55 av Gunnar Thollander (s) till justitieministern om
            Resurserna till polisväsendet i
          </note>
          <note>
            Uppsala län:
          </note>
          <note>
            Uppsala län, med landets fjärde stad, borde resursmässigt befinna
            sig betydligt närmare storstadsregionernas position, eller i vart
            fall riksgenomsnittet, än i den resursmässiga bottenposition som
            länet nu placerats på. Av
          </note>
          <note>
            Rikspolisstyrelsens årsredovisning framgår att endast sju län
            har en lägre resurs per invånare till sitt förfogande än Uppsala.
            Medan riksgenomsnittet är 942 kr per invånare, för
          </note>
          <note>
            Stockholms län 1 442 kr per invånare, för polismyndigheten i
            Stockholm 2 432 kr per invånare, är motsvarande resurssiffror
            för Uppsala län 701 kr per invånare.
          </note>
          <note>
            Är justitieministern beredd att vid årets budgetbehandling föreslå
            sådana ökade resurser till polisväsendet i Uppsala län att denna
            snedfördelning rättas till?
          </note>
          <note>
            1993/94:56 av Per-Richard Molén (m) till justitieministern om
            Polisens utnyttjande av hundar för bevakningsuppdrag:
          </note>
          <note>
            Av TV-reportagen från de svåra kravallerna i
          </note>
          <note>
            Göteborg den 8 och 9 oktober 1993 kunde noteras att polisen mycket
            sparsamt använde hundar för att återställa ordningen.
          </note>
          <note>
            Likaså ser man vanligtvis två patrullerande poliser i stället
            för en polis och en hund ute i bostadsdistrikten.
          </note>
          <note>
            Med anledning härav vill jag ställa följande fråga till justitieministern:
          </note>
          <note>
            Har statsrådet gjort sig underrättad om anledningarna till att
            polisen i mindre utsträckning än tidigare utnyttjar hundar för
            sina bevakningsuppdrag?
          </note>
          <note>
            1993/94:57 av My Persson (m) till justitieministern om Polisingripanden
            vid demonstrationer m.m.:
          </note>
          <note>
            Fyra lindrigt skadade polismän samt skadegörelse för hundratusentals
            kronor blev facit efter en av polisen sanktionerad demonstration
            i Göteborg förliden vecka. Trots civila spanares larm om att demonstranterna
            var beväpnade med gatstenar, järnrör och flaskor ingrep inte polisen
            förrän kravallerna var ett faktum.
          </note>
          <note>
            Orsaken till att polisen allt oftare undviker preventiva ingripanden
            tillskrivs bl.a. rädslan för att utsättas för JO-kritik, som skett
            i ett antal tidigare fall. Detta är inte tillfredsställande och
            kan bl.a. ge upphov till att yttrande- och mötesfriheten än mer
            sätts under debatt.
          </note>
          <note>
            Vilka åtgärder avser justitieministern vidtaga för att åstadkomma
            en bättre samsyn mellan ordningsmakten och JO vad gäller preventiva
            ingripanden i samband med demonstrationer?
          </note>
          <note>
            den 15 oktober
          </note>
          <note>
            1993/94:58 av Kenneth Attefors (nyd) till statsrådet
          </note>
          <note>
            Reidunn Laurén om Granskning av journalisters bakgrund m.m.:
          </note>
          <note>
            Jag har fått minst två samtal från trovärdiga källor som påpekat
            att vissa jornalister inte har speciellt rent mjöl i påsen men
            ändå har mage att granska och kritisera andra människor i samhället.
            Ett ärende som nyligen nått offentligheten gäller en journalist
            och dennes dubbelmoral och bristande etik. Journalisten som själv
            hade ett stort aktieinnehav i SE-banken skrev om banken på ett
            sådant sätt att det inte kan uteslutas att börsvärdet därigenom
            drevs upp.
          </note>
          <note>
            Ett annat fall gäller en pressfotograf som är misstänkt för uppvigling
            i syfte att få bra bilder.
          </note>
          <note>
            Helt uppenbart klarar inte mediabranschen sin självsanering.
            Det kanske borde finnas fler lagar som gör att det svenska folket
            får möjlighet att granska jorunalisters bakgrund och förehavande.
          </note>
          <note>
            Alla anser ju att media utgör den tredje statsmakten och att
            den har en mycket viktig roll att fylla i samhällsdebatten. Det
            anser även jag. Min fråga blir:
          </note>
          <note>
            Ämnar statsrådet föreslå en lag som ger staten möjlighet att
            speciellt granska mediabranschens insideraffärer?
          </note>
          <note>
            1993/94:59 av Karl-Erik Persson (v) till miljöministern om Deklaration
            av innehållet i blyfri bensin:
          </note>
          <note>
            Allt fler rapporter visar att de som arbetar med blyfri bensin
            drabbas av olika slags besvär: svullna händer, huvudvärk, ögonbesvär,
            balansrubbningar m.fl. symptom på påverkan av organiska gifter.
          </note>
          <note>
            Orsaken till dessa besvär är oklar. Det beror bl.a.
          </note>
          <note>
            på att berörda myndigheter inte vet vilka kemikalier -- ofta
            tillsatser -- den blyfria bensinen innehåller, eftersom oljeproducenterna
            håller detta hemligt av företagsekonomiska skäl.
          </note>
          <note>
            Dessa tillsatsers effekter på den yttre miljön är naturligtvis
            också okända.
          </note>
          <note>
            Jag vill därför fråga miljöministern:
          </note>
          <note>
            Kommer regeringen vidta åtgärder som gör att innehållet i blyfri
            bensin kan deklareras och bli offentligt?
          </note>
          <note>
            1993/94:60 av Bertil Måbrink (v) till statsrådet Alf
          </note>
          <note>
            Svensson om Dödsstraffets införande i Peru:
          </note>
          <note>
            Den lagstiftande församlingen i Peru har godkänt ett förslag
            att införa dödsstraff i fredstid för landsförräderi och terrorism.
            En folkomröstning om dödsstraffets införande kommer att äga rum
            den 31 oktober. Dödsstraff är ett omänskligt straff som strider
            mot den mest grundläggande rättigheten: livet. Dödsstraff står
            i motsättning till principen om att straffet skall syfta till
            den dömdes återanpassning. Dödsstraff är slutgiltigt -- en felaktig
            dom kan inte rättas. Införande av dödsstraff i Peru skulle få
            särskilt förödande konsekvenser eftersom hela rättssystemet redan
            ligger i ruiner efter president Fujimoris åtgärder i samband med
            kuppen i april 1992.
          </note>
          <note>
            Jag vill därför fråga statsrådet:
          </note>
          <note>
            På vilket sätt agerar den svenska regeringen för att ge uttryck
            för sitt avståndstagande från dödsstraffets införande i Peru?
          </note>
          <note type="speaker">
            1993/94:61 av Sylvia Lindgren (s) till justitieministern om Tillsynen
            över bevakningsföretag:
          </note>
          <note>
            Bevakningsbranchens expansion kan ses som ett uttryck för att
            otryggheten och kriminaliteten har ökat i samhället. Det är därför
            oerhört viktigt att invånarna i samhället kan känna trygghet och
            tillit för såväl polis som de olika väktarföretagen.
          </note>
          <note>
            Den senaste tiden har vi kunnat ta del av skrämmande uppgifter
            om bl.a. ett väktarföretag,
          </note>
          <note>
            Concelia AB, där var sjätte anställd på bevakningsföretaget är
            kriminellt belastad.
          </note>
          <note>
            För att bevakningsbranschens trovärdighet skall kunna befästas
            kan det därför vara på sin plats med en översyn av de rutiner
            som råder för denna bransch. Är det t.ex. för lätt att starta
            bevakningsföretag, har tillsynsmyndigheten tillräckliga resurser?
            Detta är frågeställningar som uppkommer med anledning av det aktuella
            fallet.
          </note>
          <note>
            Ämnar statsrådet vidtaga några direkta åtgärder för att komma
            till rätta med ovan nämnda problem?
          </note>
          <note>
            1993/94:62 av Kristina Svensson (s) till statsrådet
          </note>
          <note>
            Alf Svensson om Biståndet till Angola:
          </note>
          <note>
            För ett år sedan gick folket i Angola till val. Efter
          </note>
          <note>
            16 års inbördeskrig hoppades man att freden skulle få en möjlighet.
            Fredsdrömmen förbyttes i mardröm. De få mediareportage som når
            ut talar om en desperat kamp för livet där man slåss om varje
            majskorn. Kriget i Angola har ingen CNN-
          </note>
          <note>
            närvaro och är därför föga uppmärksammat i media. Folket i Angola
            svälter. Antalet föräldralösa barn ökar ständigt. På sjukhusen
            trängs minskadade. I striderna dödas tusentals.
          </note>
          <note>
            Angola är ett av Sveriges programländer.
          </note>
          <note>
            Vilka åtgärder planerar den svenska regeringen för att snabbt
            bistå folket i Angola?
          </note>
          <note type="speaker">
            1993/94:63 av Sylvia Lindgren (s) till arbetsmarknadsministern
            om Det statliga stödet vid flyttning av företag:
          </note>
          <note>
            I september månad var 78 000 personer arbetslösa i Stockholms
            län.
          </note>
          <note>
            I länsarbetsnämndens prognos spås att antalet arbetslösa kommer
            att vara 94 000 personer om ett år, alltså i september 1994.
          </note>
          <note>
            Det som också utmärker Stockholms län, förutom den höga arbetslösheten,
            är det stora antalet varsel inom tjänstesektorn. Tre av fyra varsel
            kommer från tjänstesektorn, var tionde från tillverkningsindustrin.
          </note>
          <note>
            Trots det bekymmersamma läget kan vi läsa i pressen att statliga
            stöd beviljas för att flytta verksamheter från Stockholm till
            andra delar av landet.
          </note>
          <note>
            Avser regeringen att vidta några åtgärder beträffande statligt
            stöd vid flyttning av företag när det inte handlar om nyetablering?
          </note>
          <note type="speaker">
            1993/94:64 av Ingrid Hemmingsson (m) till statsrådet Bo Lundgren
            om Momsbefrielse vid alternativmedicinsk behandling:
          </note>
          <note>
            Med anledning av bl.a. min motion om momsbefrielse vid alternativmedicinsk
            behandling har skatteutskottet i sitt betänkande
          </note>
          <note>
            1992/93:SkU26 uttalat att beredning av frågan om momsundantag
            för alternativmedicinsk behandling bör ske med inriktning på att
            riksdagen så snart som möjligt skall kunna ta ställning till ett
            förslag från regeringen om ett sådant momsundantag.
          </note>
          <note>
            Riksdagen har med anledning härav beslutat att ge regeringen
            till känna vad som utskottet anfört.
          </note>
          <note>
            Jag kan konstatera att en majoritet av de i regeringen ingående
            partierna före valet klart uttalat att denna form av behandling
            skall momsbefrias.
          </note>
          <note>
            Det framgår inte av propositionsförteckningen om regeringen avser
            att återkomma till riksdagen i höst med förslag till momsbefrielse
            för alternativmedicinsk behandling.
          </note>
          <note>
            När avser statsrådet fullgöra riksdagens beställning?
          </note>
          <note type="speaker">
            1993/94:65 av Hans Stenberg (s) till kommunikationsministern
            om Nattågstrafiken mellan Sundsvall och Göteborg:
          </note>
          <note>
            Väl fungerande kommunikationer är en grundförutsättning för ett
            väl fungerande näringsliv.
          </note>
          <note>
            SJ har i de senaste årens tågplaner genomfört en försämring av
            tågtrafiken på Sundsvall genom färre turer och i vissa fall längre
            restider. Den 15 augusti i år drogs kvällståget mellan Sundsvall
            och
          </note>
          <note>
            Stockholm in. Sista turen går nu 15.40. Direkttåget med nattåg
            till Göteborg är också indraget.
          </note>
          <note>
            Försämringarna i kommunikationerna begränsar kraftigt möjligheterna
            att utveckla näringslivet i regionen och står i skarp kontrast
            mot regeringens uttalanden om att utveckla kommunikationerna.
          </note>
          <note>
            Min fråga till kommunikationsministern blir därför:
          </note>
          <note>
            Har kommunikationsministern för avsikt att vidta några åtgärder
            för att trygga nattågstrafiken mellan
          </note>
          <note>
            Sundsvall och Göteborg?
          </note>
          <note>
            1993/94:66 av Berndt Ekholm (s) till statsrådet Alf
          </note>
          <note>
            Svensson om Assyrierna i sydöstra Turkiet:
          </note>
          <note>
            För ett år sedan frågade jag statsrådet om regeringen avsåg ta
            några initiativ för att påtala förföljelserna och övergreppen
            mot assyrierna i sydöstra Turkiet. Sedan dess har förföljelserna
            av denna folkgrupp fortsatt med oförminskad styrka med våld av
            olika slag. Mänskliga rättigheter sitter trångt i denna del av
            Turkiet.
          </note>
          <note>
            Min fråga till statsrådet Alf Svensson:
          </note>
          <note>
            Har regeringen sedan dess tagit upp frågan om assyriernas/syrianernas
            situation och brotten mot de mänskliga rättigheterna i internationella
            kontakter och överläggningar?
          </note>
          <note>
            10 § Kammaren åtskildes kl. 17.22.
          </note>
          <note>
            Förhandlingarna leddes
          </note>
          <note>
            av tredje vice talmannen från sammanträdets början t.o.m. 6 §
            anf. 49 (delvis),
          </note>
          <note>
            av andre vice talmannen därefter t.o.m. anf. 93
          </note>
          <note>
            (delvis),
          </note>
          <note>
            av förste vice talmannen därefter t.o.m. anf. 136
          </note>
          <note>
            (delvis),
          </note>
          <note>
            av talmannen därefter t.o.m. anf. 153 (delvis),
          </note>
          <note>
            av förste vice talmannen därefter t.o.m. anf. 163
          </note>
          <note>
            (delvis) och
          </note>
          <note>
            av talmannen därefter till sammanträdets slut.
          </note>
        </div>
      </body>
    </text>
  </TEI>
</teiCorpus>
