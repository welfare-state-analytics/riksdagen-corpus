<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 199394</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 199394</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-199394--67</head>
          <docDate when="1994-03-01">1994-03-01</docDate>
        </div>
      </front>
      <body>
        <div>
          <note>
            1 § Justering av protokoll
          </note>
          <note>
            Justerades protokollen för den 22 och 23 februari.
          </note>
          <note>
            2 § Meddelande om svar på interpellationer
          </note>
          <note>
            Till riksdagen hade inkommit följande skrivelser:
          </note>
          <note>
            Interpellation 1993/94:93
          </note>
          <note>
            Till riksdagen
          </note>
          <note>
            På grund av hög arbetsbelastning har jag ingen möjlighet att
            inom bestämd tidsram besvara Sten
          </note>
          <note>
            Östlunds interpellation om konventionen om arbetsskadeersättning.
            Interpellationen kommer att besvaras den 21 mars kl. 12.00.
          </note>
          <note>
            Stockholm den 18 februari 1994
          </note>
          <note>
            Börje Hörnlund
          </note>
          <note>
            Interpellation 1993/94:96
          </note>
          <note>
            Till riksdagen
          </note>
          <note>
            Beträffande interpellation 1993/94:96 av Sylvia
          </note>
          <note>
            Lindgren (s) om turism och Invest in Sweden får jag meddela att
            jag inte kan besvara denna inom föreskrivna fyra veckor.
          </note>
          <note>
            Skälet härtill är utlandsresa. Jag kommer att besvara interpellationen
            den 25 mars.
          </note>
          <note>
            Stockholm den 22 februari 1994
          </note>
          <note>
            Per Westerberg
          </note>
          <note>
            3 § Svar på fråga 1993/94:363 om handläggningen i Peru av åtal
            mot medlemmar av landets armé
          </note>
          <note type="speaker">
            Anf. 1 Statsrådet ALF SVENSSON (kds):
          </note>
          <note>
            Herr talman! Bertil Måbrink har frågat mig om regeringens reaktion
            på handläggningen i Peru av åtal mot medlemmar av landets armé
            i anledning av morden år 1992 på nio studenter och en universitetslärare
            vid Cantuta-universitetet i Peru.
          </note>
          <note>
            Sedan frågan ställdes har en peruansk militärdomstol den 21 februari
            dömt två officerare och fyra underofficerare till fängelse i mellan
            15 och
          </note>
          <note>
            20 år för kidnappning och mord på de tio personerna. Vidare dömdes
            tre officerare till fängelse i mellan ett och fem år för försumlighet.
          </note>
          <note>
            De för mord dömda ådömdes också att betala skadestånd till offrens
            familjer. Såväl åklagaren som de dömda har överklagat till högre
            instans.
          </note>
          <note>
            Domstolsutslaget innebär ett steg i rätt riktning mot eliminering
            av den i Peru och på vissa andra håll i
          </note>
          <note>
            Latinamerika ofta förekommande tendensen till straffrihet för
            militärer vad gäller brott mot de mänskliga rättigheterna.
          </note>
          <note>
            Varje rättssamhälle förutsätter emellertid ett från politiska
            eller ekonomiska påtryckningar oberoende rättsväsen. Det får inte
            uppstå misstankar om att särintressen gynnas genom lindrigare
            eller kanske helt utebliven bestraffning!
          </note>
          <note>
            Därför oroar uppgifter om att den peruanska kongressen kan ha
            utsatts för oegentliga påtryckningar innan den i början av februari
            antog en lagändring som med retroaktiv verkan öppnade vägen för
            att målet kunde avgöras i militärdomstol.
          </note>
          <note>
            Enligt den nya lagen erfordras numera endast enkel majoritet
            när Högsta domstolen fattar beslut i sådana frågor. Uppgifter
            finns också om att enskilda domstolsledamöter utsatts för hot
            inför omröstningen i Högsta domstolen.
          </note>
          <note>
            Sammanfattningsvis kommer den svenska regeringen att mycket uppmärksamt
            följa peruanska myndigheters fortsatta agerande i
          </note>
          <note>
            Cantuta-målet, liksom i andra fall där det gäller att ta itu
            med brott mot de mänskliga rättigheterna.
          </note>
          <note>
            Det är angeläget att rättvisa skipas och att utdömda och verkställda
            straff står i rimlig proportion till de gärningar som har begåtts!
          </note>
          <note type="speaker">
            Anf. 2 BERTIL MÅBRINK (v):
          </note>
          <note>
            Herr talman! Jag tackar biståndsministern för svaret. Människorättsorganisationer
            i och utanför
          </note>
          <note>
            Peru, bl.a. Amnesti international, har klart markerat att det
            utgör en test på regeringens respekt för de mänskliga rättigheterna
            om målen med dem som är skyldiga till morden på universitetsläraren
            och de nio studenterna från
          </note>
          <note>
            Cantuta-universitetet i Lima, Peru, handläggs i en civil eller
            i en militär domstol.
          </note>
          <note>
            Högsta domstolen i Peru beslutade att ärendet skulle handläggas
            av en civil domstol, vilket hade varit helt riktigt. Men presidenten
            i Peru skyndade sig att nära nog över en natt låta parlamentet
            åstadkomma en lagändring, så att en militärdomstol skulle döma
            de skyldiga. Så har också skett.
          </note>
          <note>
            Det här är en ren parodi på rättvisa, och det är mycket långt
            ifrån ett rättssamhälle. Man kan fråga sig varför det här grova
            övertrampet från presidentens sida gjordes. Såvitt jag förstår
            beordrades morden på studenterna och läraren från presidentskansliet.
            Det skulle vara förklaringen till presidentens brådska att köra
            över Högsta domstolen.
          </note>
          <note>
            Visst kan militärdomstolens domar synas vara rätt så hårda --
            Alf Svensson ser ju domstolsutslaget som ett litet framsteg. Men
            jurister i Peru har uttalat att domstolsförfarandet var belagt
            med många oegentligheter, för att framöver kunna möjliggöra en
            benådning av mördarna.
          </note>
          <note>
            USA:s utrikesdepartement har kraftigt protesterat mot tillvägagångssättet
            att lägga över målet till en militärdomstol. Människorättsorganisationer
            i och utanför Peru har också protesterat. Har Sveriges regering,
            före detta svar, lämnat någon protest till regimen i Peru? Jag
            uppfattade det inte riktigt på det sättet.
          </note>
          <note type="speaker">
            Anf. 3 Statsrådet ALF SVENSSON (kds):
          </note>
          <note>
            Herr talman! Jag håller med Bertil Måbrink när han uttalar besvikelse
            över att det inte blev en civil rättegång utan en militär sådan.
          </note>
          <note>
            Man kan naturligtvis säga som Bertil Måbrink, att det här utgör
            en ren parodi på rättvisa. Jag bestrider inte det påståendet.
            Men om man försöker se något positivt i detta, kan man säga att
            såvitt bekant är dessa straff de strängaste som någonsin utdömts
            mot peruanska militärer för brott mot de mänskliga rättigheterna.
          </note>
          <note>
            Jag vill också än en gång understryka att det är en självklarhet
            att de domstolar som handlägger denna typ av förskräckande och
            förfärliga brott har möjlighet att göra det med insyn utifrån.
            Vi beklagar att så inte var fallet här; det kommer vi att påtala
            fortsättningsvis. När det gäller att påtala brott mot mänskliga
            fri- och rättigheter i Peru tror jag att det är Bertil Måbrink
            väl bekant att regeringen inte legat på latsidan.
          </note>
          <note type="speaker">
            Anf. 4 BERTIL MÅBRINK (v):
          </note>
          <note>
            Herr talman! Det är nog riktigt det som biståndsoch rättighetsministern
            säger. Jämfört med tidigare mål har rätt höga straff utmätts i
            detta mål.
          </note>
          <note>
            Men man måste också se detta mot bakgrund av att framträdande,
            oberoende jurister i Peru säger att hela rättegångsförfarandet
            är belagt med oegentligheter. Det blir ofta så vid en militärdomstol.
            De militärer som ingår i en sådan domstol besitter ju inte den
            juridiska kompetens som behövs vid en rättegång för att på ett
            någorlunda rättvist sätt handha sådana här fall. De oegentligheter
            som förekommit här skulle alltså vara medvetna för att man så
            småningom -- kanske före årets slut -- skulle kunna benåda de
            flesta av dem som dömts för dessa bestialiska mord. Det är naturligtvis
            inte bra. Jag hoppas att den svenska regeringen är lika snabb
            som det amerikanska utrikesdepartementet när det gäller att rikta
            en protest till den peruanska regeringen att sådana här rättsvidriga
            övertramp görs.
          </note>
          <note type="speaker">
            Anf. 5 Statsrådet ALF SVENSSON (kds):
          </note>
          <note>
            Herr talman! Jag har full förståelse för kraven från människorättsorganisationer
            vad gäller att åtalet borde ha handlagts av civila domstolar.
            På den punkten råder inga delade meningar mellan Bertil
          </note>
          <note>
            Måbrink och mig; jag vill gärna ha det sagt igen.
          </note>
          <note>
            Men det bör också påpekas att det enligt tidigare gällande omröstningsregler
            i Högsta domstolen krävdes minst fyra röster för att ett mål skulle
            avgöras i civil eller militär domstol. I Cantuta-målet uppstod
            dock ett dödläge. Tre domare röstade för militärdomstol och två
            röstade för civil rättegång.
          </note>
          <note>
            Aktuell lagändring innebar att enkel majoritet infördes, så att
            Högsta domstolen kunde fatta beslut i frågan om domstolsinsats.
            Det var alltså genom denna lagändring som ett beslut i Högsta
            domstolen över huvud taget kunde fattas och en rättegång mot de
            åtalade kunde inledas.
          </note>
          <note>
            Herr talman! Vi bör också erinra oss att det hittills snarare
            varit regel än undantag att militärer dess värre döms av det militära
            rättsväsendet; det är inte något försvar.
          </note>
          <note>
            Överläggningen var härmed avslutad.
          </note>
          <note>
            4 § Svar på fråga 1993/94:377 om Indonesien och de mänskliga
            rättigheterna
          </note>
          <note type="speaker">
            Anf. 6 Statsrådet ALF SVENSSON (kds):
          </note>
          <note>
            Herr talman! Bertil Måbrink har frågat mig vilka åtgärder regeringen
            avser vidta inom bistånds- och mänskliga rättighetsområdet för
            att stödja de krafter som försvarar mänskliga rättigheter i
          </note>
          <note>
            Indonesien.
          </note>
          <note>
            Sveriges kritiska hållning till kränkningar av mänskliga rättigheter
            i Indonesien och på Östra
          </note>
          <note>
            Timor är välkänd, bl.a. genom de svar jag lämnade i denna kammare
            i höstas på en fråga av Ingbritt
          </note>
          <note>
            Irhammar och en interpellation av Hans Göran
          </note>
          <note>
            Franck. Av mina svar framgick att regeringen är observant på
            vad som händer på detta område i
          </note>
          <note>
            Indonesien -- negativt såväl som positivt -- och vidare att vi
            fäster vikt vid de möjligheter till dialog som utvecklingssamarbetet
            erbjuder, inte minst i frågor där vi och mottagarlandet har olika
            mening.
          </note>
          <note>
            För regeringen utgör främjandet av mänskliga rättigheter en prioriterad
            del i vårt bistånd till uländerna. Detta framgår också klart av
            de markant ökade anslagen som härför beviljats SIDA under de senaste
            åren, och inte minst gäller detta insatser i
          </note>
          <note>
            Asien.
          </note>
          <note>
            I Indonesiens fall, uppvisar biståndet i dag en betydande MR-komponent.
            Under förra budgetåret ägnades således hälften av det samlade
            svenska biståndet till Indonesien åt att just främja de mänskliga
            rättigheterna. Härav följer att regeringen ser positivt på ett
            fortsatt arbete inom området och att ytterligare insatser övervägs.
          </note>
          <note type="speaker">
            Anf. 7 BERTIL MÅBRINK (v):
          </note>
          <note>
            Herr talman! Jag tackar biståndsministern och tillika ministern
            för mänskliga rättigheter också för detta svar.
          </note>
          <note>
            Suleiman, en ung student, greps och dömdes för att han satt upp
            klistermärken som anklagade president Suharto som ansvarig för
            det upptrappade våldet mot den demokratiska rörelsen i Indonesien
            -- en som bekant icke oberättigad anklagelse. Bristen på yttrandefrihet
            i detta diktaturland kan enligt min uppfattning inte göras tydligare.
            Men Suleiman är inte den enda.
          </note>
          <note>
            Suleiman greps i slutet av november förra året. 21
          </note>
          <note>
            studenter greps den 14 december förra året för att de utanför
            parlamentet krävt Suhartos avgång.
          </note>
          <note>
            För några veckor sedan arresterades ett antal fackliga ledare.
            De arresterades därför att de hävdade sin rätt till fri föreningsrätt.
            De protesterade också mot att arbetsgivarna i
          </note>
          <note>
            Indonesien inte betalade den lagstadgade minimilönen. Det är
            20 framträdande fackliga ledare som nu sitter arresterade. Detta
            visar hur långt från ett demokratiskt samhälle och hur långt från
            respekt för demokratiska fri- och rättigheter detta land fortfarande
            befinner sig.
          </note>
          <note>
            Mot bakgrund av den senaste tidens upptrappning av våldet mot
            oppositionella bör enligt min mening frågan ställas: Håller prövningen
            vad gäller ukreditgivning för Indonesien, såsom BITS har begärt?
            Är en u-kreditgivning i så fall förenlig med svenska biståndspolitiska
            mål om främjande av mänskliga rättigheter? Jag ställer dessa två
            frågor.
          </note>
          <note>
            De är inte oväsentliga.
          </note>
          <note type="speaker">
            Anf. 8 Statsrådet ALF SVENSSON (kds):
          </note>
          <note>
            Herr talman! För närvarande -- och det är vad jag kan svara för
            -- pågår ett samarbete mellan Svenska advokatsamfundet och det
            indonesiska rättshjälpsinstitutet Indonesian Legal Aid
          </note>
          <note>
            Foundation, känt under förkortningen YLBHI.
          </note>
          <note>
            Detta samarbete på MR-området, området för mänskliga fri- och
            rättigheter, inleddes under 1992-
          </note>
          <note>
            1993 med 3 miljoner svenska kronor, som utbetalades i SIDA-stöd
            från det s.k. MR- och demokratianslaget.
          </note>
          <note>
            Som jag nämnde i frågesvaret ser jag det som angeläget att, som
            det brukar heta, det finns ett öppet fönster och att vi är på
            talefot med regimer som exempelvis den indonesiska. Inriktningen
            på vårt bistånd är mänskliga fri- och rättigheter.
          </note>
          <note>
            Mänskliga rättigheter, politiska processer, fackföreningsfrågor,
            expropriationsfrågor och miljöfrågor är prioriterade arbetsfält.
          </note>
          <note>
            Detta är sammantaget inget stort bistånd. Det handlar om 6,7
            miljoner svenska kronor. Jag undrar om vi inte är överens om Bertil
            Måbrink och jag att det är klokt att försöka stärka de MR-
          </note>
          <note>
            organisationer som trots allt förtryck existerar och de initiativ
            som tas. Det är i akt och mening att göra tillvaron lättare och
            stärka deras möjligheter som vi finns där.
          </note>
          <note type="speaker">
            Anf. 9 BERTIL MÅBRINK (v):
          </note>
          <note>
            Herr talman! Jag har ingenting emot att man ger ett sådant stöd
            till de som kämpar för mänskliga rättigheter i Indonesien och
            organisationer för mänskliga rättigheter.
          </note>
          <note>
            Vad jag vänder mig emot är den dubbelmoral som den svenska regeringen
            här visar upp. Samtidigt som man gör detta ger man u-krediter
            -- dvs.
          </note>
          <note>
            biståndspengar, mer eller mindre -- till regimen.
          </note>
          <note>
            Detta sker visserligen via Nordiska investeringsbanken och den
            nordiska utvecklingsfonden.
          </note>
          <note>
            Det är denna dubbelmoral som jag tycker är helt oacceptabel.
            Också människorättsorganisationerna, advokater, jurister, osv.
            i Indonesien vänder sig mot detta. Det är inte att förkorta livslängden
            för diktaturregimen i Indonesien. Den använder i sin tur detta
            stöd mot dem som kämpar för rätten till demokrati och rätten till
            ett mänskligt värde i Indonesien. Det är denna dubbelmoral som
            jag vänder mig mot.
          </note>
          <note type="speaker">
            Anf. 10 Statsrådet ALF SVENSSON (kds):
          </note>
          <note>
            Herr talman! Det är naturligtvis väldigt lätt, Bertil
          </note>
          <note>
            Måbrink, att slunga ut detta om dubbelmoral. Både
          </note>
          <note>
            Bertil Måbrink och jag vet hur oerhört svårt det är att hantera
            biståndsrelationer till den här typen av länder. Nu talar vi om
            Indonesien. Vi skulle kunna räkna upp åtskilligt fler. Det är
            inte ett försvar för dubbelmoral, men det visar hur gränslöst
            svårt det är.
          </note>
          <note>
            Jag är fortsättningsvis av den uppfattningen att det vore lätt
            att två sina händer inför folket och vända den här typen av länder
            ryggen och säga: Ni får ordna detta bäst ni vill. Jag tror att
            det vore mer till förfång för dem som ivrar för större respekt
            för mänskliga fri- och rättigheter.
          </note>
          <note type="speaker">
            Anf. 11 BERTIL MÅBRINK (v):
          </note>
          <note>
            Herr talman! Häromdagen fick riksdagen ett brev från människorättsorganisationen
            Infight i
          </note>
          <note>
            Indonesien. Där vädjar man om följande. För det första: att riksdagen
            knyter biståndet till situationen vad gäller MR och demokrati
            i
          </note>
          <note>
            Indonesien. För det andra: att riksdagen skjuter upp allt bistånd
            tills den indonesiska regeringen i sitt politiska system integrerar
            principerna för FN:s deklaration om de mänskliga rättigheterna.
          </note>
          <note>
            Vad säger Alf Svensson om detta? Är det långtgående krav, eller
            krav som är omöjliga att uppfylla från den svenska regeringens
            sida? Det är en människorättsorganisation i Indonesien som vädjar
            om detta lilla stöd.
          </note>
          <note type="speaker">
            Anf. 12 Statsrådet ALF SVENSSON (kds):
          </note>
          <note>
            Fru talman! Jag hyser stor respekt för dessa påståenden. Jag
            själv upplever det som angeläget att ta till mig dem. Samtidigt
            vill jag ha sagt, som jag sade i ett tidigare inlägg: Vad gör
            vi med de övriga länderna? Vi måste ha en någorlunda konsistent
            asienpolitik. Vi kan inte ha vissa kriterier för Indonesien och
            andra för Vietnam och
          </note>
          <note>
            Kina, etc.
          </note>
          <note>
            Svårigheterna finns där, och vi får arbeta med dem.
          </note>
          <note>
            Men man kan inte applicera en inställning när det gäller ett
            land och en annan inställning när det gäller ett annat.
          </note>
          <note type="speaker">
            Anf. 13 BERTIL MÅBRINK (v):
          </note>
          <note>
            Fru talman! Vad är det som är så svårt, Alf
          </note>
          <note>
            Svensson? När det gäller Cuba går det ju att tillämpa nära nog
            en total blockad. Använd då också den principen mot Indonesien,
            Kina och
          </note>
          <note>
            Marocko! Varför är det så svårt? Det förstår jag inte.
          </note>
          <note>
            Upphör däremot inte med stödet till fria fackföreningar och till
            organisationer för mänskliga rättigheter i dessa länder. Ge stödet
            till dem, och ingenting annat! Upphör med dessa u-krediter och
            biståndet! Eller säg som det är: Cuba är inte kommersiellt intressant,
            men det är Indonesien och
          </note>
          <note>
            Kina. Det är därför som vi har denna dubbelmoral.
          </note>
          <note>
            Det är vad det handlar om, Alf Svensson, och ingenting annat!
          </note>
          <note>
            Överläggningen var härmed avslutad.
          </note>
          <note>
            5 § Svar på fråga 1993/94:380 om biståndsförvaltningen
          </note>
          <note type="speaker">
            Anf. 14 Statsrådet ALF SVENSSON (kds):
          </note>
          <note>
            Fru talman! Kristina Svensson har frågat mig om jag under våren
            kommer att lägga fram förslag till riksdagen om ny organisation
            av biståndsförvaltningen eller om detta kommer att genomföras
            utan riksdagens hörande.
          </note>
          <note>
            Biståndsförvaltningsutredningen avlämnade sitt betänkande den
            7 februari 1994. Betänkandet är nu ute på remiss hos bl.a. biståndsmyndigheterna
            och andra berörda intressenter. Remissvaren skall vara inkomna
            senast den 22 april. Därefter kommer jag att ta ställning till
            eventuella förändringar i biståndsförvaltningen.
          </note>
          <note>
            Några av förslagen i utredningen är av den karaktären att det
            ligger inom regeringens mandat att besluta om deras genomförande.
            Men när det gäller en eventuell förändring av myndighetsstrukturen
            krävs riksdagsbeslut. Detta kan i så fall ske i samband med nästa
            års budgetarbete.
          </note>
          <note type="speaker">
            Anf. 15 KRISTINA SVENSSON (s):
          </note>
          <note>
            Fru talman! Jag tackar biståndsministern för svaret och för det
            klarläggande som det innebar.
          </note>
          <note>
            Utredaren skriver i sin sammanfattning något som gjort mig både
            häpen och ganska bestört, nämligen att de flesta av förslagen
            kan genomföras av regeringen utan riksdagens hörande men att regeringen
            bör redovisa sina planer i en skrivelse till riksdagen. Det är
            ganska oerhört med tanke på att det i dessa förslag ingår en sådan
            förändring av biståndsorganisationen att vi i stället för fyra
            myndigheter -- SIDA, SAREK, BITS och
          </note>
          <note>
            SWEDECORP -- skulle få bara två. Det är alldeles självklart en
            fråga av sådan dignitet att riksdagen måste ta ställning till
            den.
          </note>
          <note>
            Jag tackar för det klargörande som har kommit. Jag vill inte
            diskutera sakfrågan, eftersom vi inte är mogna att göra det. Det
            finns säkerligen en del bra saker i denna utredning, men vi skall
            lyssna på remissinstanserna och kommer inte att ha någon brådska
            med att genomföra detta.
          </note>
          <note>
            I svaret ligger, och det var det som jag ville veta, att det
            inte kommer något förslag före oktober. Det är viktigt att konstatera
            detta.
          </note>
          <note type="speaker">
            Anf. 16 Statsrådet ALF SVENSSON (kds):
          </note>
          <note>
            Fru talman! Beslut om ny myndighetsstruktur och om ändring av
            anslagsstrukturen så att uppdelningen på förvaltnings- och sakanslag
            slopas kan naturligtvis inte fattas på något annat sätt -- och
            det underströks också i det som jag tidigare sade --
          </note>
          <note>
            än efter framläggande av förslag till riksdagen, som sedan beslutar.
            Men det finns naturligtvis också --
          </note>
          <note>
            och det tror jag att Kristina Svensson och jag är överens om
            -- en del som regeringen kan ta ställning till och informera riksdagen
            om.
          </note>
          <note>
            Jag har dock ännu inte tagit ställning till någonting.
          </note>
          <note>
            Jag är mycket mån om att detta först skall remissbehandlas. I
            slutet av april kan vi se vad som finns att läsa igenom och ta
            ställning till. Därefter har vi att följa de regler som gäller
            för regering och riksdag.
          </note>
          <note type="speaker">
            Anf. 17 KRISTINA SVENSSON (s):
          </note>
          <note>
            Fru talman! Den sista informationen, att biståndsministern inte
            har tagit ställning till något i förslaget, var synnerligen viktig.
            Detta förslag har nämligen vållat stor oro. Förslaget skall leda
            till en effektivisering av biståndet. Vi arbetar på flera plan
            för att nå effektivitet, och en sådan vill vi alla ha, men det
            är viktigt att ett så genomgripande förslag som detta får ta tid
            och får arbetas igenom ordentligt liksom att de berörda får göra
            sin röst hörd. Jag tolkar detta så att det inte är någon brådska.
            Vi skall lyssna till remissinstanserna, och sedan skall vi tillsammans
            arbeta fram ett förslag.
          </note>
          <note type="speaker">
            Anf. 18 Statsrådet ALF SVENSSON (kds):
          </note>
          <note>
            Fru talman! Kristina Svensson sade att förslaget har vållat oro.
            Låt mig bara tillägga att jag kan både förstå och beklaga detta.
            Samtidigt är det utomordentligt viktigt att vi vågar utreda och
            undersöka detta och, som det brukar heta, vända på stenarna. Det
            är i alla avseenden angeläget, vare sig vi talar om bistånd eller
            om något annat, att vi inte utgår från att den tingens ordning
            som för närvarande gäller är den klokaste av alla tänkbara ordningar.
            Jag tycker att det är positivt att denna typ av utredningar presenteras.
          </note>
          <note type="speaker">
            Anf. 19 KRISTINA SVENSSON (s):
          </note>
          <note>
            Fru talman! Ja, det kan jag hålla med om, men det är inte säkert
            att detta förslag är det bästa av alla.
          </note>
          <note>
            Jag konstaterar att biståndsministern icke har tagit ställning
            till förslaget.
          </note>
          <note>
            Överläggningen var härmed avslutad.
          </note>
          <note>
            6 § Svar på fråga 1993/94:371 om Gotland som en lågskattezon
          </note>
          <note type="speaker">
            Anf. 20 Statsrådet BO LUNDGREN (m):
          </note>
          <note>
            Fru talman! Kenneth Attefors har frågat mig om jag avser att
            föreslå en särskild lågskattezon för
          </note>
          <note>
            Gotland eller att utreda denna fråga.
          </note>
          <note>
            Kenneth Attefors hänvisar till ett förslag i en av
          </note>
          <note>
            Gotlands kommun upprättad ''vitbok'' om möjligheterna att stimulera
            bl.a. den ekonomiska utvecklingen på Gotland genom att en s.k.
          </note>
          <note>
            lågskattezon anordnas på ön.
          </note>
          <note>
            Låt mig först säga att det är angeläget med insatser som stimulerar
            näringslivet. Insatserna bör emellertid vara utformade på ett
            generellt sätt.
          </note>
          <note>
            Efter förslag från regeringen har riksdagen i december 1993 infört
            nya regler för beskattning av företagen och deras ägare. Beslutet
            medför betydande förbättringar av möjligheterna både att driva
            företag och att starta nya företag.
          </note>
          <note>
            Förutsättningarna för att återskapa en tillfredsställande tillväxtkraft
            i den svenska ekonomin har därigenom avsevärt förstärkts. Detta
            kommer såväl Gotland som övriga delar av Sverige till godo.
          </note>
          <note>
            Det är dessutom inte särskilt svårt att förutse att ett s.k.
            skatteparadis i Sverige skulle medföra en reaktion från vår omvärld.
            Bl.a. skulle de gotländska företagen förlora de skattelättnader
            som följer av våra dubbelbeskattningsavtal med andra länder. Deras
            möjligheter att agera utanför
          </note>
          <note>
            Sverige skulle alltså försämras kraftigt.
          </note>
          <note>
            Jag är därför inte beredd att ta de initiativ Kenneth
          </note>
          <note>
            Attefors efterlyser.
          </note>
          <note type="speaker">
            Anf. 21 KENNETH ATTEFORS (nyd):
          </note>
          <note>
            Fru talman! Tack så mycket för svaret, herr minister! Jag håller
            helt med om konstaterandet att vi i dag har en bra företagspolitik
            i Sverige. Vi har också bidragit till att få till stånd en sådan.
          </note>
          <note>
            Det var litet tråkigt att ministern var så definitiv i slutet
            av sitt svar. Det hade varit bra om han hade tillagt något om
            att han ''inte för närvarande'' är beredd att lägga fram ett sådant
            förslag som det nu aktuella. Såvitt jag har förstått efter att
            ha talat med gamla moderater är det närmast unikt att partierna
            så enigt har skrivit en vitbok om hur Gotlands problem skulle
            kunna lösas litet mera långsiktigt.
          </note>
          <note>
            Att jag över huvud taget tar upp detta här beror på att jag sitter
            med i Gotlandskommittén, som skall försöka lägga fram förslag
            beträffande färjetrafiken till och från Gotland. Jag har i en
            tidningsartikel läst att man suttit i långbänk med detta sedan
            1945.
          </note>
          <note>
            Att hela tiden se Gotlandstrafiken bara som en fråga om en transportapparat
            håller inte. Vi får då bara fortsätta med att utreda frågorna.
          </note>
          <note>
            Gotlänningarna har nu lagt fram ett förslag om hur man själv
            skulle kunna börja komma till rätta med den egna situationen,
            och det var den direkta anledningen till att jag ställde min fråga.
          </note>
          <note>
            I vitboken har gotlänningarna tagit upp en rad punkter som de
            skulle vilja ha genomförda. De vill bl.a. att momsen på persontransporter
            till och från
          </note>
          <note>
            Gotland reduceras till noll. Det är kanske svårt för ministern
            att svara direkt på denna fråga, men vad säger ministern om ett
            sådant inlägg i debatten om
          </note>
          <note>
            Gotlandstrafiken?
          </note>
          <note type="speaker">
            Anf. 22 Statsrådet BO LUNDGREN (m):
          </note>
          <note>
            Fru talman! Vissa frågor är svåra att hantera. Det finns ett
            stöd för att handskas med trafiksituationen. Att lägga till ytterligare
            en form av stöd är litet diskutabelt. Dessutom bör man i görligaste
            mån ha enhetliga skatteregler. Det finns vissa undantag, men man
            bör i görligaste mån ha sådana regler.
          </note>
          <note>
            Förändringar i stödet till en region bör, som jag här har pekat
            på, också kunna accepteras i utlandet.
          </note>
          <note>
            Jag är medveten om att det finns behov av speciella åtgärder
            vad gäller Gotland, och en del av dem kan finnas inom ramen för
            mitt beredningsområde, men just det som föreslås i vitboken ser
            jag, som sagt, inte som en framkomlig väg. Däremot tycker jag
            att det är bra att den lista på åtgärder som föreslås finns. Man
            får väl utgå från att listan är tilltagen med råge, som det brukar
            vara i en förhandlingssituation.
          </note>
          <note type="speaker">
            Anf. 23 KENNETH ATTEFORS (nyd):
          </note>
          <note>
            Fru talman! Tack för det, herr minister! Där kom den lilla öppning
            som gotlänningarna nog är ute efter. Jag skall direkt faxa i väg
            detta svar till
          </note>
          <note>
            Gotlandstidningarna, som redan har ringt till mig om detta. Det
            var en positiv öppning. Jag tror inte att vi kommer mycket längre
            än så här.
          </note>
          <note type="speaker">
            Anf. 24 Statsrådet BO LUNDGREN (m):
          </note>
          <note>
            Fru talman! Jag är medveten om att
          </note>
          <note>
            Gotlandstidningarna i detta avseende är på alerten.
          </note>
          <note>
            Det finns anledning att fundera över många olika åtgärder som
            kan förbättra situationen på Gotland.
          </note>
          <note>
            Framför allt gynnas regioner som Gotland av att vi får bättre
            tillväxtkraft och tillväxtmöjligheter. Jag har haft möjlighet
            att på Gotland träffa företagare och entreprenörer, och det är
            i varje fall inte sämre entreprenörsanda där än i andra delar
            av landet.
          </note>
          <note>
            Överläggningen var härmed avslutad.
          </note>
          <note>
            7 § Svar på fråga 1993/94:372 om skattefriheten vid bär- och
            svampplockning
          </note>
          <note type="speaker">
            Anf. 25 Statsrådet BO LUNDGREN (m):
          </note>
          <note>
            Fru talman! Harry Staaf har frågat mig om jag är beredd att verka
            för att gränsen för skattefrihet vid bär-, svamp- och kottplockning
            inflationsuppräknas med hänsyn till prisutvecklingen sedan år
            1981, då nuvarande regler tillkom. Staaf hävdar att de totala
            samhällsekonomiska effekterna av en sådan höjning skulle vara
            positiva.
          </note>
          <note>
            En inflationsuppräkning skulle, som Staaf anför, i och för sig
            motivera en höjning av gränsen till
          </note>
          <note>
            10 000 kr. En sådan höjning skulle möjligtvis också leda till
            vissa positiva samhällsekonomiska effekter.
          </note>
          <note>
            Dessa effekter är dock svåra att beräkna, och enligt min mening
            är det tveksamt om de positiva effekterna uppväger de negativa
            effekterna av det bortfall av skatte- och avgiftsintäkter som
            höjningen medför. Vidare är regler av det här aktuella slaget
            avsteg från principerna för en likformig inkomstbeskattning. Det
            finns därför anledning att vara mycket restriktiv med utvidgningar
            både beloppsmässigt och till andra områden som kan förefalla närliggande.
            Detta var också en utgångspunkt när de nuvarande undantagen ändå
            accepterades. Jag är mot denna bakgrund inte beredd att nu initiera
            en höjning av gränsen. Denna fråga kan emellertid komma att övervägas
            i samband med den beredning av övriga frågor rörande beskattningen
            av den privata tjänstesektorn som kommer att genomföras inom kort.
          </note>
          <note type="speaker">
            Anf. 26 HARRY STAAF (kds):
          </note>
          <note>
            Fru talman! Jag får tacka statsrådet för svaret.
          </note>
          <note>
            Skattebefrielsen infördes 1981. Sedan dess har basbeloppet ungefär
            fördubblats. I andra sammanhang har vi varit mycket noga med att
            inflationen inte skall förändra skattesatsen. I det här fallet
            behövs det aktiva beslut för att så inte sker.
          </note>
          <note>
            Som statsrådet nämnde är det här inte riktigt i linje med övrig
            beskattning. Principerna togs upp i skattereformen. Man konstaterade
            då att det inte var en neutral beskattning av arbetsinkomster,
            men att man ändå skulle genomföra detta av praktiska skäl. Önskemålet
            var också att stimulera ett ökat tillvaratagande av naturtillgångar.
            Gäller det skälet fortfarande, vilket jag anser att det gör, bör
            man låta beloppet följa inflationen. Man justerar det alltså då
            och då, när det är befogat.
          </note>
          <note>
            Man bör beakta att den som plockar bären faktiskt har kostnader
            för att komma till plockplatsen. Man har kostnader för att frakta
            bären till den som vill köpa dem. Om inte beloppet justeras upp
            tror jag att läget blir sådant att den som börjar närma sig gränsen
            för det skattefria beloppet inte plockar mer bär. Man vill inte
            vara skattefifflare, samtidigt som man tycker att det är besvärligt
            att hålla reda på och redovisa kostnaderna för den här inkomstens
            förvärvande. Därför menar jag att ett återställande av värdet
            skulle medverka till att vi bättre tar till vara våra naturresurser
            i folkhushållet, som tanken var när man införde bestämmelsen.
          </note>
          <note type="speaker">
            Anf. 27 Statsrådet BO LUNDGREN (m):
          </note>
          <note>
            Fru talman! Först och främst vill jag understryka det Harry Staaf
            själv sade i slutet av sitt anförande.
          </note>
          <note>
            Kostnaderna är avdragsgilla om man skall beskatta inkomsten.
            Det är inte ett större överskott som beskattas. Vi har dessutom
            sänkt skattesatsen. Det var därför som man i samband med skattereformen
            övervägde om man skulle slopa den undantagsregel som kom till
            1981 och som utvidgades vid ett tillfälle.
          </note>
          <note>
            Men här är det en konflikt. Man kan fundera över varför det skall
            vara skattefritt upp till 5 000 kr att plocka bär och svamp, men
            om man jobbar med något annat skall det vara skatteplikt från
            första kronan. Det är de facto ett problem för oss alla. Jag vet
            att när jag och andra hanterade den här frågan i skatteutskottet
            var vi överens om att detta egentligen var mycket tveksamt, men
            att det fanns vissa skäl som tog över.
          </note>
          <note>
            Både de fördelar som gjorde att vi införde reglerna och de stora
            nackdelar som faktiskt finns gör att vi får hantera detta försiktigt.
            Men som jag sade: Det kan finnas anledning att fundera kring frågeställningen
            i samband med att vi tittar på övriga delar av den privata tjänstesektorn
            och ser vad som ger sysselsättning i de sektorerna.
          </note>
          <note type="speaker">
            Anf. 28 HARRY STAAF (kds):
          </note>
          <note>
            Fru talman! Jag är tacksam för statsrådets svar på den sista
            delen av frågan. Jag tolkar det så att man kommer att överväga
            detta i positiv anda när man gör översynen. Vi får därför glädje
            av detta så småningom.
          </note>
          <note>
            Man bör alltså beakta att han eller hon som väljer att vara företagare
            också tar på sig bekymret med att hålla ordning på kvitton och
            avdrag. Men i det här fallet är det fråga om människor som inte
            normalt sysslar med sådant. De får alltså bekymmer med detta.
            Då plockar de kanske inga bär. Därför vore det bra om man hade
            en generell bestämmelse om skattefrihet. Det är som sagt ingen
            bruttoskattefrihet, utan man har kostnader som man inte gör avdrag
            för.
          </note>
          <note>
            Jag tolkar svaret positivt. Vi kanske får se en höjning så småningom.
          </note>
          <note>
            Överläggningen var härmed avslutad.
          </note>
          <note>
            8 § Svar på fråga 1993/94:374 om återbetalning av skatt på villaolja
          </note>
          <note type="speaker">
            Anf. 29 Statsrådet BO LUNDGREN (m):
          </note>
          <note>
            Fru talman! Inger Hestvik har frågat mig om skattemyndigheten
            kommer att för återbetalning av dieseloljeskatt få en formell
            och ekonomisk möjlighet till kontroll av ansökningarnas riktighet.
          </note>
          <note>
            Regeringens beslut den 15 februari 1994 innebär att möjligheten
            att använda ofärgad olja och i efterhand få tillbaka den dieseloljeskatt
            som belastat produkten utvidgas till att omfatta också olja som
            används för uppvärmningsändamål.
          </note>
          <note>
            Härvid bör i likhet med vad som gäller för oljeförbrukning i
            skogsmaskiner och dylikt ett kompensationssystem användas.
          </note>
          <note>
            Rimliga kontrollmöjligheter måste finnas i de regler som skall
            gälla för kompensationen för den dieseloljeskatt som rätteligen
            inte skall utgå för uppvärmningsolja. En avvägning bör dock göras
            med hänsyn till de berörda villaägarnas önskemål att så snabbt
            som möjligt få tillbaka betald skatt för den omärkta oljan. En
            proposition är under utarbetande i Finansdepartementet och kommer
            inom kort att lämnas till riksdagen.
          </note>
          <note type="speaker">
            Anf. 30 INGER HESTVIK (s):
          </note>
          <note>
            Fru talman! Jag får tacka statsrådet Bo Lundgren för svaret.
          </note>
          <note>
            När man skall dela ut miljontals kronor från statens skattemedel
            är det mycket viktigt att man vet att de kommer till rätt ställe
            och att de skattemyndigheter som får hantera den här frågan verkligen
            har en formell möjlighet att kontrollera att så sker.
          </note>
          <note>
            Jag ser också att statsrådet avser att lägga fram en proposition
            inom kort. Det är också positivt, både med hänsyn till att allmänheten
            vill ha ett svar fort och för att de som skall hantera frågan
            vill veta vad de har att utgå från.
          </note>
          <note>
            Jag tycker ändå att det förefaller som om man har byggt upp en
            byråkrati och en pappershantering av sällan skådat slag. Det handlar
            om att på mycket kort tid utbilda människor för det här uppdraget.
          </note>
          <note>
            Man skall skaffa lokaler, man skall skaffa terminaler och man
            skall kunna ge information till allmänheten. Det handlar mycket
            om resurser. Jag undrar om statsrådet kan ge någon liten upplysning
            om vilka ekonomiska resurser som skattekontoret i
          </note>
          <note>
            Ludvika kan komma att få med hänsyn till den stora uppgift man
            åläggs.
          </note>
          <note type="speaker">
            Anf. 31 Statsrådet BO LUNDGREN (m):
          </note>
          <note>
            Fru talman! Först och främst är jag personligen övertygad om
            att de färgmedel som har använts i den lågbeskattade oljan inte
            har den skadlighet som enskilda människor har bedömt. Jag är övertygad
            om att de problemen inte finns.
          </note>
          <note>
            Däremot finns en så stor oro att regeringen har bestämt att man
            skall få använda den ofärgade oljan och få restitution. Orsaken
            till att vi väljer restitution som förfarande är just att det
            är litet knepigare att skicka in en ansökan om någonting som är
            totalt felaktigt. Det ligger ett inbyggt kontrollelement i att
            jag på heder och samvete skall intyga att detta är något som jag
            faktiskt har köpt för uppvärmningsändamål och inte för att exempelvis
            driva min dieselbil med. I detta ligger en kontrollfunktion.
          </note>
          <note>
            Vi får avväga hur man skall gå till väga och vilka resurser som
            ges till Ludvika i det här avseendet.
          </note>
          <note>
            Det återkommer vi naturligtvis till senare.
          </note>
          <note>
            Propositionen är ännu inte färdig och inte lämnad till riksdagen.
          </note>
          <note type="speaker">
            Anf. 32 INGER HESTVIK (s):
          </note>
          <note>
            Fru talman! Det är mycket positivt att regeringen har tagit människors
            oro både för sin egen hälsa och för miljön på allvar och tagit
            itu med de här frågorna. Men jag tror att det i dag behövs information
            till allmänheten. Skattekontoret i
          </note>
          <note>
            Ludvika är nerringt av människor som vill ha upplysningar och
            blanketter.
          </note>
          <note>
            Jag förstår att statsrådet inte kan säga något om detta nu. Men
            avser statsrådet att ganska snart ge någon information, i TV t.ex.,
            så att det kommer ut till den breda allmänheten? Det här gäller
            hela landet. Det gäller 600 000 villaägare, som ligger på telefonen
            nästan allihop och vill ha svar.
          </note>
          <note type="speaker">
            Anf. 33 Statsrådet BO LUNDGREN (m):
          </note>
          <note>
            Fru talman! Jag tror faktiskt inte att det är så många. Jag tror
            att många egentligen inte kommer att välja möjligheten till restitution.
            På samma sätt visade det sig vara när det gällde förfrågningar
            hos oljebolagen om skogsmaskiner och annat där det finns möjlighet
            till restitution. Man valde trots allt den färgade oljan, vilket
            kanske kan ge en antydan om hur stora problem det egentligen skulle
            kunna finnas.
          </note>
          <note>
            Men vi kan bortse från den frågan. Jag tänker inte gå in och
            tala om vilka informationsinsatser som måste göras. Det är Riksskatteverket
            och skattemyndigheterna som får hantera detta. Jag har naturligtvis
            ingenting att erinra mot att de gör en informationsinsats. Men
            det får bli deras bedömning, om man behöver lätta på det tryck
            som kan finnas.
          </note>
          <note type="speaker">
            Anf. 34 INGER HESTVIK (s):
          </note>
          <note>
            Fru talman! Vi får se till att skattemyndigheten hemma i Ludvika
            sätter i gång att snabbt föra ut information så fort vi har fått
            en proposition så att man vet vad man skall informera om.
          </note>
          <note>
            Jag måste också i det här sammanhanget säga att det som är positivt,
            utöver hälsa och miljö, är att vi har fått arbetstillfällen i
            den här regionen som är hårt drabbad. Regeringen har inte varit
            alltför duktig med den saken tidigare. Vi ser mycket positivt
            på att framför allt kvinnor, kanske 50
          </note>
          <note>
            stycken, får arbete under den här tiden. Jag får tacka för svaret.
          </note>
          <note type="speaker">
            Anf. 35 Statsrådet BO LUNDGREN (m):
          </note>
          <note>
            Fru talman! Risken är att vi får en sysselsättningspolitisk debatt.
            Den tar jag gärna.
          </note>
          <note>
            Det finns nog andra åtgärder vi skall vidta för att försöka förbättra
            sysselsättningen. Bland det allra bästa som skulle kunna ske,
            och som snabbt skulle kunna förbättra förutsättningarna, vore
            om Inger
          </note>
          <note>
            Hestviks parti var berett att acceptera att vi inte skall överbeskatta
            just de pengar som behövs för att bygga upp nya och riktiga jobb
            på lång sikt i det privata näringslivet.
          </note>
          <note>
            Överläggningen var härmed avslutad.
          </note>
          <note>
            9 § Svar på fråga 1993/94:375 om folkbokföring av biståndsarbetare
          </note>
          <note type="speaker">
            Anf. 36 Statsrådet BO LUNDGREN (m):
          </note>
          <note>
            Fru talman! Kristina Svensson har frågat civilminister Inger
            Davidson om hon kommer att ta något initiativ för att biståndsarbetare
            och missionärer skall kunna vara folkbokförda i Sverige under
            sin utlandstid och därmed likställas med UD-
          </note>
          <note>
            och SIDA-personal.
          </note>
          <note>
            Arbetet inom regeringen är så fördelat att det är jag som skall
            svara på frågan.
          </note>
          <note>
            Vid utflyttning från Sverige gäller att den som avser att regelmässigt
            tillbringa sin dygnsvila utom landet under minst ett år skall
            avregistreras från folkbokföringen. Från denna regel har ett undantag
            gjorts för UD- och SIDA-personal och andra som är utsända i svenska
            statens tjänst. Detta är ett avsteg från principen att folkbokföringen
            skall grundas på den faktiska bosättningen. Den personkrets som
            avses har emellertid en särställning i förhållande till andra
            utlandstjänstgörande personer. Personerna är exempelvis skattskyldiga
            här för all sin inkomst.
          </note>
          <note>
            Bestämmelserna om folkbokföring bör innehålla så få undantagsregler
            som möjligt. Det undantag som gjorts för bl.a. UD- och SIDA-personal
            är befogat av de skäl jag angett. När det gäller biståndsarbetare
            inom enskilda organisationer och missionärer är det svårt att
            finna skäl som motiverar att dessa skall behandlas annorlunda
            än andra utlandstjänstgörande personer. Jag kan därför inte på
            grundval av Kristina Svenssons fråga se att det finns anledning
            för mig att vidta någon åtgärd.
          </note>
          <note type="speaker">
            Anf. 37 KRISTINA SVENSSON (s):
          </note>
          <note>
            Fru talman! Jag tackar med ett beklagande för svaret. De biståndsarbetare
            som detta handlar om har mycket svårt att förstå den här jämförelsen.
          </note>
          <note>
            Varför skall inte undantaget gälla även dem när det gäller UD-
            och SIDA-personal?
          </note>
          <note>
            Detta handlar om ungefär 1 800 biståndsarbetare inom enskilda
            ideella organisationer. Det gäller bl.a. Röda korset, Rädda barnen
            och kyrkorna.
          </note>
          <note>
            Den här gruppen råkar ut för mycket negativa konsekvenser på
            grund av att undantaget inte gäller även dem. Jag tycker det är
            mycket svårt att förstå det här. När jag läser i budgetpropositionen
            under det avsnitt som handlar om utvecklingssamarbete talar regeringen
            med mycket vackra ord och mycket lovvärt om den verksamhet som
            biståndsarbetarna utför. Vi kan kalla dem för volontärer.
          </note>
          <note>
            Jag kan citera ur budgetpropositionen. Där står det så här: ''I
            detta sammanhang vill regeringen även understryka vikten av de
            enskilda organisationernas volontärverksamhet.
          </note>
          <note>
            Volontärverksamheten är den i särklass största personalresursen
            inom svenskt bistånd.''
          </note>
          <note>
            Jag kan hålla med om detta. Dessa biståndsarbetare utgör en mycket
            viktig del av vårt biståndssamarbete. Men de upplever det som
            synnerligen orättvist att inte samma regler gäller för dem som
            för SIDA-personalen när det gäller folkbokföringen.
          </note>
          <note type="speaker">
            Anf. 38 Statsrådet BO LUNDGREN (m):
          </note>
          <note>
            Fru talman! Låt mig först säga att jag är helt överens med biståndsministern
            och regeringen i övrigt i fråga om vikten av de insatser som görs
            av enskilda organisationers biståndsarbetare och missionärer.
            Det är jag inte minst på grundval av det jag fått lära mig av
            vår tidigare kollega här i riksdagen, Mårten Werner. Han har ju
            varit djupt engagerad i Lutherhjälpen. Jag har förstått, och även
            sett konkret, vilka fina insatser de gör.
          </note>
          <note>
            Men jag noterar att Kristina Svensson säger i sin fråga att det
            vore önskvärt med en enhetlig och konsekvent lagstiftning på det
            här området. Det är där problemet finns, som jag säger i svaret.
            UD-
          </note>
          <note>
            och SIDA-personal har en särställning inte bara när det gäller
            folkbokföringen utan också när det gäller skattelagstiftningen.
            De betalar full skatt i Sverige för sina ersättningar.
          </note>
          <note>
            De är folkbokförda i Sverige därför att de representerar den
            svenska staten utomlands. De har sin anställning i Sverige och
            blir folkbokförda i
          </note>
          <note>
            Sverige. Motsvarande skatteregler gäller inte för de biståndsarbetare
            som vi talar om i det här sammanhanget. Skall vi ha konsekventa
            regler gäller de regler som vi talar om. Andra konsekvenser skulle
            följa av en förändring. Jag är inte säker på att det skulle vara
            önskvärt.
          </note>
          <note type="speaker">
            Anf. 39 KRISTINA SVENSSON (s):
          </note>
          <note>
            Fru talman! Jag skulle vilja säga att det handlar om ett enhetligt
            och konsekvent undantag. Det handlar ju om ett undantag för UD-
            och SIDA-personalen.
          </note>
          <note>
            Jag tycker att det vore önskvärt att man tittar på detta. Jag
            kan förstå det dilemma som statsrådet beskriver här. Men poängen
            är att man skall titta på detta och hitta en lösning som underlättar
            för den grupp av biståndsarbetare som jag talar om.
          </note>
          <note type="speaker">
            Anf. 40 Statsrådet BO LUNDGREN (m):
          </note>
          <note>
            Fru talman! Vi skall inte förlänga debatten här. Vi kanske kan
            lösa det på annat sätt. Kristina
          </note>
          <note>
            Svensson talar både i frågan och i debatten här om flera negativa
            konsekvenser utan att utveckla det.
          </note>
          <note>
            Det är den ena frågeställningen.
          </note>
          <note>
            Den andra är att om man skall göra ett undantag skall man också
            införa skatteplikt för inkomsterna här i Sverige med de konsekvenser
            det innebär när det gäller sociala kostnader och annat. Det är
            såvitt jag förstår inget som man eftersträvar. Man vill ha undantaget
            när det gäller folkbokföringen men i övrigt skall reglerna vara
            utformade som de ser ut nu.
          </note>
          <note type="speaker">
            Anf. 41 KRISTINA SVENSSON (s):
          </note>
          <note>
            Fru talman! Jag kan visst konkretisera de negativa konsekvenserna.
            Det kan t.ex. gälla när man ansöker om pass. Det kan man inte
            göra när man är i Sverige eftersom man inte är folkbokförd här.
          </note>
          <note>
            Man får i stället ansöka om pass utomlands. Det kan gälla barn
            till biståndsarbetare som föds utomlands. De kan inte folkbokföras
            i Sverige. Det kan gälla folkpensionen. Den blir reducerad på
            grund av att man inte är folkbokförd i Sverige. Det kan även gälla
            sådana saker som att man faller bort ur olika kösystem, t.ex.
            när det gäller barnomsorg, tomtkö osv.
          </note>
          <note>
            Det kan innebära att man förlorar möjligheten att rösta i kommunal-
            och landstingsval eftersom man skall anmäla sig i god tid för
            att komma med i röstlängden. Detta kan man alltså gå miste om
            på det här sättet. Sedan kan det också bli problem när man flyttar
            hem.
          </note>
          <note>
            Det finns alltså en mängd argument för detta. Jag vädjar till
            statsrådet att visa en god vilja att finna någon form av lösning
            på detta.
          </note>
          <note type="speaker">
            Anf. 42 Statsrådet BO LUNDGREN (m):
          </note>
          <note>
            Fru talman! Det finns ju alltid möjligheter för organisationer
            att t.ex. uppvakta och redovisa detta mer konkret. Men några av
            problemen som redovisades, t.ex. att man inte kan få pass i Sverige,
            borde ju gå att ordna på annat sätt, såvitt jag bedömer. Men det
            är inte mitt beredningsarbete.
          </note>
          <note>
            Sedan gällde det detta att man inte får folkpension fullt ut.
            Folkpension får man ju rimligen som svensk medborgare. Jag vet
            inte om det finns några reduktionsregler nu med anledning av EES-avtalet
            och annat. Det beror ju i så fall på att man inte betalar de sociala
            avgifterna i Sverige. Vi får se vad det nya pensionssystemet ger
            där.
          </note>
          <note>
            Detta är väl egentligen problem som inte direkt följer av folkbokföringen
            som sådan. De borde kunna hanteras. Jag har självfallet ingen
            annan ambition än att skapa bra förutsättningar för de biståndsarbetare
            och missionärer som finns. Jag skall gärna lyssna på ytterligare
            argument i den frågan.
          </note>
          <note type="speaker">
            Anf. 43 KRISTINA SVENSSON (s):
          </note>
          <note>
            Fru talman! Det tackar jag för. Det kommer en uppvaktning i den
            här frågan. Det känns som om det finns en öppning och att vi skall
            kunna lösa de praktiska problemen. Det är dessa det handlar om.
          </note>
          <note>
            Det gäller att undanröja dem så att den här gruppen känner att
            de har samma status som SIDA- och
          </note>
          <note>
            UD-personalen har. Jag tror att det är mycket viktigt ute på
            fältet.
          </note>
          <note>
            Överläggningen var härmed avslutad.
          </note>
          <note>
            10 § Svar på fråga 1993/94:382 om reglerna om bosättning i folkbokföringslagen
          </note>
          <note type="speaker">
            Anf. 44 Statsrådet BO LUNDGREN (m):
          </note>
          <note>
            Fru talman! Harry Staaf har frågat mig om jag är beredd att vidta
            några ändringar i reglerna om folkbokföring av riksdagsledamöter
            för att göra folkbokföringslagen tydligare.
          </note>
          <note>
            Bakgrunden till frågan är att skattemyndigheten i några fall
            beslutat folkbokföra riksdagsledamöter i
          </note>
          <note>
            Stockholm. Skälet har angetts vara att dessa ledamöter inte vistats
            i Stockholm enbart på grund av sitt uppdrag i riksdagen utan på
            grund av familjeskäl.
          </note>
          <note>
            Utgångspunkten för folkbokföringen är att en person skall anses
            bosatt där han faktiskt vistas.
          </note>
          <note>
            Därmed avses i första hand den plats där personen regelmässigt
            tillbringar sin dygnsvila.
          </note>
          <note>
            I den nya folkbokföringslagen har man strävat efter att utforma
            bosättningsreglerna så att familjen i större utsträckning än tidigare
            hålls samman i folkbokföringssammanhang, även om en familjemedlem
            av något skäl delvis tillbringar sin dygnsvila på en annan plats.
            Bestämmelserna om dubbel bosättning, dvs. när en person regelmässigt
            har sin dygnsvila på mer än en plats har utformats i enlighet
            med detta. Regelmässig dygnsvila anses föreligga på den fastighet
            där en person under sin normala livsföring tillbringar dygnsvilan
            minst en gång per vecka eller i samma omfattning men med en annan
            förläggning i tiden. Den som har dubbel bosättning skall anses
            bosatt där han har gemensam bostad med sin familj eller där han
            med hänsyn till övriga omständigheter får anses ha sitt egentliga
            hemvist. När det gäller ensamstående personer och familjer som
            gemensamt har en dubbel bosättning skall liksom tidigare arbetsförhållandena
            vara utslagsgivande för bedömningen av bosättningsort.
          </note>
          <note>
            Enligt 10 § folkbokföringslagen skall en vistelse som enbart
            föranleds av bl.a. uppdrag som riksdagsledamot inte leda till
            ändrad bosättning.
          </note>
          <note>
            Syftet med denna bestämmelse måste vara att underlätta rekryteringen
            och verksamheten för riksdagsledamöter.
          </note>
          <note>
            När det gäller riksdagsledamöter med familj bosatt utom Stockholm
            kommer, redan med stöd av huvudregeln, familjens hemvist att vara
            utslagsgivande för vilken plats som skall anses vara bosättningsort.
            Bestämmelsen i 10 §
          </note>
          <note>
            folkbokföringslagen har därför sin största betydelse för ensamstående
            som enbart på grund av ett riksdagsuppdrag vistas borta från sin
            ordinarie bostad. För att ändra folkbokföringsort för en ensamstående
            person som flyttat till Stockholm för att fullgöra ett uppdrag
            som riksdagsledamot måste konstateras att han flyttat dit av annan
            anledning än uppdraget som riksdagsledamot. Regeln måste emellertid
            även påverka bedömningen i de fall ledamoten har sin familj i
            Stockholm. Vistelsen för såväl ledamoten som hans familj kan ju
            vara föranledd enbart av uppdraget.
          </note>
          <note>
            För en riksdagsledamot som flyttar till Stockholm med sin familj
            eller som bildar familj i Stockholm får en bedömning göras i varje
            enskilt fall om vistelsen i Stockholm kan anses föranledd enbart
            av uppdraget som riksdagsledamot.
          </note>
          <note>
            Det är av väsentlig betydelse att människor från olika delar
            av landet har möjlighet att ställa sig till förfogande som riksdagsledamot
            bl.a. genom en tillfredsställande social situation. Det ligger
            i sakens natur att de valda ledamöterna för utövandet av sitt
            uppdrag måste tillbringa avsevärd tid i Stockholm. Den riksdagsledamot
            som enbart på grund av detta uppdrag vistas i Stockholm skall
            naturligtvis inte anses vara bosatt där.
          </note>
          <note>
            Det kan finnas situationer då dagens lagstiftning får ett otillfredsställande
            resultat. Frågan är emellertid komplicerad. Jag avser därför att
            ta initiativ till en översyn, varefter det får avgöras om någon
            ändring i folkbokföringslagen bör ske.
          </note>
          <note type="speaker">
            Anf. 45 HARRY STAAF (kds):
          </note>
          <note>
            Fru talman! Jag tackar statsrådet för svaret. Jag tycker att
            svaret är klargörande. Vidare är jag glad för att det kommer ett
            initiativ till en översyn för att se om det finns behov av någon
            förändring i folkbokföringslagen.
          </note>
          <note>
            Jag har under många år följt de med jämna mellanrum uppdykande
            frågorna om var offentliga personer skall anses vara mantalsskrivna.
            Vi har under åren haft statstjänstemän med tjänstebostadstvång
            som varit bosatta inom sitt verksamhetsområde, men som trots detta
            mot sin vilja har tvångsskrivits i tjänstebostaden. Vi har fått
            uppleva ett motsatt behandlingssätt -- tjänstemän som har velat
            bli skrivna i tjänstebostaden har inte fått det.
          </note>
          <note>
            När det gäller riksdagsledamöter finns det en del olustiga inslag
            i debatten. Oklarheter i bestämmelserna nyttjas som slagträ i
            pågående nomineringsprocesser. Representanter för den tredje statsmakten
            har karakteriserat folkbokföringsbeslut som märkliga eller har
            funnit det naturligt att en riksdagsledamot vill vara skriven
            i den valkrets som han representerar.
          </note>
          <note>
            Vi kan naturligtvis inte komma ifrån konflikter på detta område.
            Lagstiftningen bör dock vara klart formulerad. Det kräver bl.a.
            rättssäkerheten. Men jag förstår att man ibland kan hamna i lägen
            då det blir oklart -- med diktens ord:
          </note>
          <note>
            f413 &gt; Det vara i dag
          </note>
          <note>
            det vara i natt
          </note>
          <note>
            det vägde mellan båda.
          </note>
          <note>
            I de fallen tycker jag att den enskilde personens åsikt bör vara
            utslagsgivande.
          </note>
          <note type="speaker">
            Anf. 46 Statsrådet BO LUNDGREN (m):
          </note>
          <note>
            Fru talman! Först kan vi, som Harry
          </note>
          <note>
            Staaf gjorde, konstatera att det problem som vi talar om också
            kan gälla andra grupper än riksdagsledamöter.
          </note>
          <note>
            Men om vi utgår från riksdagsledamöternas situation måste vi
            naturligtvis, när det gäller utformandet av en lagstiftning och
            tillämpningen av en lagstiftning, utgå från den situation som
            råder.
          </note>
          <note>
            I det moderna Sverige kan det inte vara någon som har uppfattningen
            att en riksdagsledamot på grund av sitt ledamotskap inte skall
            ha möjlighet att umgås med sin familj under ordnade former. En
            riksdagsledamot sitter inte bara i kammaren och i utskotten utan
            gör mycket annat. Riksdagsledamöter har faktiskt en stor del av
            sin tid förlagd till
          </note>
          <note>
            Stockholm. Att umgås med sin familj är en social rättighet för
            de allra flesta människor och kan som sagt även gälla andra grupper
            än riksdagsledamöter. Det gäller naturligtvis att se till att
            vi får en lagstiftning som uppfyller de krav som det moderna samhället
            ställer. Den rimliga gemenskap mellan människor som vi tycker
            skall finnas i familjen skall kunna upprätthållas också när man
            har den här typen av uppdrag.
          </note>
          <note type="speaker">
            Anf. 47 HARRY STAAF (kds):
          </note>
          <note>
            Fru talman! Jag vill understryka det som statsrådet sade. Jag
            har varit riksdagsledamot i två och ett halvt år nu.
          </note>
          <note>
            Jag har upptäckt att om man bor långt från
          </note>
          <note>
            Stockholm innebär det att hustrun, i mitt fall, får ta ett mycket
            stort ansvar för familjen.
          </note>
          <note>
            Det är alltså inte möjligt att leva upp till de önskemål som
            man har om att ansvaret för familjen skall delas lika. Den hemmavarande
            får bära ett tungt ansvar för det hela. Om det då finns möjlighet
            att ordna det på ett bättre sätt för familjen och om man har en
            bostad i sin valkrets och hade den när man invaldes bör man beakta
            detta i folkbokföringsbeslutet.
          </note>
          <note type="speaker">
            Anf. 48 Statsrådet BO LUNDGREN (m):
          </note>
          <note>
            Fru talman! Det går att ge många exempel på situationer som visar
            att man måste göra en bedömning av hur samhället ser ut. Jag tror
            att det skulle vålla stor upprördhet i riksdagens kammare om vi,
            bortsett från riksdagsledamöter, skulle införa en lagstiftning
            som gjorde att det var svårt för småbarnsföräldrar att umgås med
            sina barn. Hela vår diskussion om familjepolitik ägnas åt frågan
            om hur vi skall låta föräldrar få en chans att umgås med sina
            barn, främst för barnens skull.
          </note>
          <note>
            Detta är en faktor som måste påverka möjligheterna om man utgår
            från att parlamentet i ett land skall vara sammansatt av personer
            som inte har passerat den ålder då man har små barn och ha en
            bra representativitet. Då måste man också skapa möjlighet till
            acceptabla levnadsvillkor.
          </note>
          <note>
            Överläggningen var härmed avslutad.
          </note>
          <note>
            11 § Svar på fråga 1993/94:376 om informationen till Invandrarverket
          </note>
          <note type="speaker">
            Anf. 49 Kulturminister BIRGIT FRIGGEBO (fp):
          </note>
          <note>
            Fru talman! Berith Eriksson har frågat mig vilka åtgärder regeringen
            är beredd att vidta för att Invandrarverket i framtiden snabbt
            skall få kännedom om riksdagsbeslut som har betydelse för verkets
            arbete.
          </note>
          <note>
            Bakgrunden till Berith Erikssons fråga är den tid som förflutit
            mellan riksdagens beslut att anta regeringens proposition om en
            utökad flyktingkvot med upp till
          </note>
          <note>
            6 000 personer och regeringens beslut med instruktioner till
            Invandrarverket för hur kvoten skall användas. I
          </note>
          <note>
            riksdagens beslut ingick bl.a. att en vidare grupp av anhöriga
            än vad som annars är aktuellt skulle komma i fråga för överföring
            till Sverige.
          </note>
          <note>
            Jag skall börja med att redogöra för regeringens agerande när
            det gäller flyktingkvoten för innevarande budgetår. I budgetpropositionen
            1992/93
          </note>
          <note>
            angav regeringen att minst 1 250 och upp till ca 1 800 personer
            skulle överföras under budgetåret 1993/94.
          </note>
          <note>
            Den 21 juni 1993 fattade regeringen ett principbeslut angående
            asylsökande från Bosnien-Hercegovina i ett ärende som överlämnats
            från Statens invandrarverk. Beslutet innebär under rådande läge
            att skyddsbehövande bosnier som sökt asyl i Sverige efter prövning
            i de enskilda ärendena kommer att beviljas permanent uppehållstillstånd.
            Det rör sig om drygt
          </note>
          <note>
            40 000 bosnier som befinner sig i Sverige.
          </note>
          <note>
            Statens invandrarverk räknar med att beslut avseende nästan alla
            dessa personer skall vara fattade under våren
          </note>
          <note>
            1994. Flera av de bosnier som befinner sig i Sverige har anhöriga
            kvar i f.d.
          </note>
          <note>
            Jugoslavien. Enligt Invandrarverket har ca 12 000 ansökningar
            om familjeåterföring kommit in och av dessa har hälften avgjorts.
            Av de ansökningar som avgjorts har ca 20 % bifallits.
          </note>
          <note>
            Den 1 juli 1993 fattade regeringen beslut med instruktion till
            Invandrarverket avseende den i budgetpropositionen föreslagna
            kvoten. I beslutet föreskrev regeringen att Statens invandrarverk
            under budgetåret 1993/94 skall föra över ca
          </note>
          <note>
            1 800 flyktingar och andra personer i behov av skydd från f.d.
            Jugoslavien.
          </note>
          <note>
            Den 7 oktober 1993 överlämnade regeringen till riksdagen en proposition
            om överföring och mottagande av flyktingar från f.d. Jugoslavien
            m.m.
          </note>
          <note>
            Propositionen innehåller ett förslag om en väsentligt utvidgad
            flyktingkvot, upp till 6 000 personer, för budgetåret
          </note>
          <note>
            1993/94. Av dessa 6 000 personer skall upp till 5 500 kunna föras
            över från f.d.
          </note>
          <note>
            Jugoslavien och 500 från andra områden än f.d. Jugoslavien. I
          </note>
          <note>
            propositionen sägs att den överföring som nu avses främst bör
            ta sikte på skyddsbehövande, men att mot bakgrund av de nya beroendeförhållanden
            som uppstått människor emellan i f.d. Jugoslavien, även en vidare
            grupp av anhöriga än som normalt är aktuell i överföringssammanhang
            kan komma i fråga för överföring till Sverige.
          </note>
          <note>
            Riksdagen antog propositionen den 8
          </note>
          <note>
            december 1993. Efter riksdagens beslut har flyktingkvoten för
            innevarande budgetår kommit att bestå av upp till
          </note>
          <note>
            7 800 platser av vilka upp till 7 300 kan användas för f.d. Jugoslavien.
          </note>
          <note>
            Den 22 december 1993 fattade regeringen beslut med instruktioner
            till
          </note>
          <note>
            Invandrarverket avseende de 500
          </note>
          <note>
            personer som skall överföras från andra områden än f.d. Jugoslavien.
          </note>
          <note>
            Den 10 februari 1994 fattade regeringen beslut med instruktioner
            till
          </note>
          <note>
            Invandrarverket vad avser de upp till
          </note>
          <note>
            5 500 personer som skall kunna föras över från f.d. Jugoslavien.
            Av detta beslut framgår att överföring också skall kunna ske av
            personer som inte enligt rådande praxis vid tillämpningen av utlänningslagen
            kan komma i fråga för anhöriginvandring. Hittills har under innevarande
            budgetår totalt ca 1 000
          </note>
          <note>
            personer varit föremål för överföring från f.d. Jugoslavien till
            Sverige.
          </note>
          <note>
            Berith Eriksson frågar nu om det, mot bakgrund av de kriterier
            som anges i riksdagens respektive regeringens beslut, kan bli
            aktuellt att ompröva de ca 5 000 avslagsbeslut som fattats av
          </note>
          <note>
            Invandrarverket. Den anhöriginvandring som uppstår som en följd
            av regeringens beslut om bosniska asylsökande har inte någon koppling
            till flyktingkvoten. De avslagsbeslut som
          </note>
          <note>
            Invandrarverket fattat rör ansökningar om anhöriginvandring.
            Reglerna för anhöriginvandring återfinns i utlänningslagen.
          </note>
          <note>
            Avslagen bygger på att sökandena inte uppfyller kriterierna för
            anhöriginvandring. Det står dock
          </note>
          <note>
            Invandrarverket fritt att ompröva avslagsbeslut i ärenden om
            uppehållstillstånd, detta är inte en fråga för regeringen. Invandrarverket
            har även under hand meddelat att en del av de personer som fått
            avslag på sina ansökningar om anhöriginvandring kan komma att
            aktualiseras för överföring på kvoten.
          </note>
          <note>
            Invandrarverket har under hela den tid frågan om en utökad flyktingkvot
            beretts haft platser kvar på den ursprungliga kvoten om ca 1 800
            personer. Det är i detta sammanhang viktigt att hålla isär anhöriginvandring
            från överföring på flyktingkvoten. Regeringen har dock i det senaste
            kvotbeslutet öppnat för en överföring av anhöriga som annars inte
            är aktuell i överföringssammanhang.
          </note>
          <note type="speaker">
            Anf. 50 BERITH ERIKSSON (v):
          </note>
          <note>
            Fru talman! Jag vill först tacka för svaret. Det var väldigt
            bra med ett sådant långt klargörande som kulturministern nu har
            gjort. Det är kanske också viktigt att framlägga detta på ett
            sätt så att ingen behöver förlora ansiktet. Men för övrigt var
            det ju klart redan i propositionen och även i betänkandet att
            det rörde sig om avsteg från rådande praxis vid tillämpning av
            utlänningslagen.
          </note>
          <note>
            Det jag först och främst vänder mig emot och det som är orsaken
            till att jag ställde frågan är att regeringen så här efter ett
            riksdagsbeslut måste komma med ett ytterligare klargörande, en
            ytterligare skrivning till Invandrarverket. Det kan väl ändå inte
            vara meningen att regeringen först skall lägga fram en proposition
            och riksdagen fatta ett beslut men att Invandrarverket sedan kan
            göra så fria tolkningar av detta beslut att regeringen måste gå
            in med ett ytterligare klarläggande. I den här skrivningen sägs
            ju egentligen bara samma sak som sägs både i propositionen och
            i betänkandet.
          </note>
          <note>
            Anf. 51 Kulturminister BIRGIT FRIGGEBO
          </note>
          <note>
            (fp):
          </note>
          <note>
            Fru talman! Jag är inte riktigt säker på att jag förstår Berith
            Eriksson. Det är ju så att regeringen lägger fram en proposition
            och riksdagen fattar ett beslut. Sedan skriver riksdagen till
            regeringen och informerar regeringen om vad det är för ett beslut
            som riksdagen har fattat. Det där ser man aldrig som riksdagsledamot,
            men det är fråga om omfattande skriverier som utgår från riksdagen.
            I
          </note>
          <note>
            motsvarande mån skall regeringen, efter det att man mottagit
            riksdagens skrivelse, utfärda ett regleringsbrev med instruktioner
            till respektive myndighet, i detta fall Invandrarverket.
          </note>
          <note>
            Detta är precis vad som har skett också när det gäller den här
            frågan. Det är klart att man på
          </note>
          <note>
            Invandrarverket under tiden följer med och läser propositioner
            och riksdagens betänkanden, och man är därför vädligt väl informerad
            under hela behandlingsgången.
          </note>
          <note>
            För att det skall bli ett giltigt beslut så att verket kan agera,
            måste regeringen alltså utfärda ett regleringsbrev eller en skrivelse
            till myndigheten.
          </note>
          <note>
            Det är inte något konstigt, utan det sker alltid.
          </note>
          <note>
            Detta ärende avviker därför inte på något sätt från andra beslut
            och bestämmelser, och jag ser inte att man på Invandrarverket
            har gjort något fel, som innebär att regeringen har behövt korrigera
            vad
          </note>
          <note>
            Invandrarverket har gjort.
          </note>
          <note type="speaker">
            Anf. 52 BERITH ERIKSSON (v):
          </note>
          <note>
            Fru talman! Från det att riksdagen fattade beslut till det att
            det här regleringsbrevet skrevs har det gått två månader och 20
            000 ansökningar. Hälften av dessa ansökningar har också avgjorts,
            och av dessa blev 1 100 beviljade. Då återstår frågan: Vad händer
            nu med övriga inlämnade ansökningar? De har fått avslag. Kan de
            omprövas igen?
          </note>
          <note>
            Anf. 53 Kulturminister BIRGIT FRIGGEBO
          </note>
          <note>
            (fp):
          </note>
          <note>
            Fru talman! Det här kan verka litet komplicerat. Vi har här 40
            000 bosnier, och de flesta av dem kommer att få uppehållstillstånd.
            Sedan kan man härifrån Sverige söka för anhöriga som befinner
            sig inne i Bosnien och som tillhör kärnfamiljen.
          </note>
          <note>
            När det gäller vanliga anhöriga sker en vanlig, normal prövning
            hos Invandrarverket, och detta finns reglerat i utlänningslagen.
          </note>
          <note>
            Därutöver har vi sagt att man i kvoten kan ha ett ytterligare
            vidare anhörigbegrepp, som ligger utanför det som regleras av
            utlänningslagen.
          </note>
          <note>
            Många av dem som har fått avslag vid prövning enligt vanliga,
            normala regler ligger naturligtvis utanför detta. Dessa kan då
            komma i fråga för uttagning via kvoten. Det står uttryckligt både
            i propositionen och i regleringsbrevet till
          </note>
          <note>
            Invandrarverket att det finns en möjlighet att via kvoten ta
            emot sådana anhöriga som faller utanför utlänningslagstiftningens
            regler.
          </note>
          <note type="speaker">
            Anf. 54 BERITH ERIKSSON (v):
          </note>
          <note>
            Fru talman! Då kommer nästa fråga: Var skall ansökan lämnas in
            när det gäller vanliga anhöriga?
          </note>
          <note>
            Sådana ansökningar har tydligen lämnats in här i
          </note>
          <note>
            Sverige, men på Invandrarverket har man inte utnyttjat den möjlighet
            som man har fått av riksdag och regering.
          </note>
          <note>
            Anf. 55 Kulturminister BIRGIT FRIGGEBO
          </note>
          <note>
            (fp):
          </note>
          <note>
            Fru talman! Reglerna om att man kan få söka från
          </note>
          <note>
            Sverige är ju ett undantag. Det har inte varit praxis tidigare.
            Dessa regler gäller de personer som befinner sig i Bosnien och
            som tillhör kärnfamiljen.
          </note>
          <note>
            Om man har kärnfamilj som befinner sig utanför
          </note>
          <note>
            Bosnien kan denna i vanlig ordning vända sig till en beskickning
            i Kroatien eller på något annat håll runt om i Europa. Detta gäller
            också övriga anhöriga.
          </note>
          <note type="speaker">
            Anf. 56 BERITH ERIKSSON (v):
          </note>
          <note>
            Fru talman! Beslutet om detta undantag fattades redan den 22
            december. Det var alltså klart redan då att Invandrarverket hade
            den möjligheten att ge vanliga anhöriga uppehållstillstånd inom
            ramen för kvoten, när man hade gett avslag på ansökningar om kärnfamiljsinvandring
            i enlighet med utlänningslagen.
          </note>
          <note>
            Överläggningen var härmed avslutad.
          </note>
          <note>
            12 § Svar på fråga 1993/94:379 om avvisning av personer med svåra
            funktionshinder
          </note>
          <note>
            Anf. 57 Kulturminister BIRGIT FRIGGEBO
          </note>
          <note>
            (fp):
          </note>
          <note>
            Fru talman! Bengt Lindqvist har frågat mig vilken praxis som
            bör gälla vid avvisning av personer med svåra funktionshinder.
          </note>
          <note>
            I dessa ärenden är det Invandrarverket och
          </note>
          <note>
            Utlänningsnämnden som lägger fast praxis.
          </note>
          <note>
            Regeringen har inte fått något ärende överlämnat till sig som
            gäller vuxna personer med funktionshinder.
          </note>
          <note>
            I ett ärende rörande uppehållstillstånd för en person med funktionshinder
            vägs på humanitära grunder givetvis in hur personen kommer att
            klara sin situation i hemlandet. Vilken betydelse detta skall
            tillmätas måste dock avgöras från fall till fall.
          </note>
          <note type="speaker">
            Anf. 58 BENGT LINDQVIST (s):
          </note>
          <note>
            Fru talman! Först vill jag gärna tacka för svaret.
          </note>
          <note>
            Jag vill berätta att jag under det senaste året har stött på
            några fall där osäkerheten har varit utomordentligt stor, inte
            minst hos den avvisande myndigheten Polisen, om hur man skall
            förfara.
          </note>
          <note>
            Detta är bakgrunden till frågan. Så långt som det skrivna svaret
            ger besked är det ganska allmänt hållet, och ståndpunkterna utvecklas
            inte särskilt mycket.
          </note>
          <note>
            En funktionshindrad person är, i synnerhet om funktionshindret
            är omfattande, ännu mer beroende av den miljö som omger honom
            eller henne -- det kvittar var man befinner sig. Här i
          </note>
          <note>
            Sverige har vi det välordnat med stöd, hjälp och service på många
            olika sätt.
          </note>
          <note>
            De miljöer som en avvisad funktionshindrad person kommer tillbaka
            till är ju ofta helt i avsaknad av olika former av stöd. Det är
            ju ofta fråga om konfliktmiljöer, där krig och väpnade konflikter
            har förstört all den infrastruktur som eventuellt har funnits.
          </note>
          <note>
            Därtill kommer att i en del av dessa fall har det skett förändringar
            i den sociala miljön. Familjen, vännerna och andra nära anhöriga
            kan ha lämnat området. I en sådan situation saknar en människa
            med också ett förhållandevis medelmåttigt funktionshinder möjligheter
            att klara sig. Det är dessa förhållanden som jag tycker borde
            föranleda mer omfattande förhållningssätt och riktlinjer från
            myndigheternas sida till dem som skall verkställa avvisningarna.
          </note>
          <note>
            Jag har i min fråga försökt att peka på en sådan möjlighet, nämligen
            att slå fast att när denna situation föreligger skall samma praxis
            tillämpas som gäller för barn. Det måste finnas en personlig anknytning
            på platsen för att kunna verkställa en avvisning. Jag undrar hur
            statsrådet förhåller sig till den frågeställningen.
          </note>
          <note>
            Anf. 59 Kulturminister BIRGIT FRIGGEBO
          </note>
          <note>
            (fp):
          </note>
          <note>
            Fru talman! Det framgår av svaret att redan när
          </note>
          <note>
            Invandrarverket och Utlänningsnämnden gör sina bedömningar bör
            de ta hänsyn till om det över huvud taget går att sända tillbaka
            en person med svåra handikapp.
          </note>
          <note>
            Om en person har en livshotande sjukdom där det inte går att
            få vård i hemlandet eller när det föreligger ett handikapp av
            synnerligen allvarlig art, kan det vara skäl att på humanitär
            grund bevilja ett uppehållstillstånd. Denna situation skall normalt
            inte uppkomma när ärendet har kommit så långt som till polisen
            för verkställande.
          </note>
          <note>
            För några veckor sedan fattade regeringen beslut i några ärenden
            som gällde medicinska fall. Det fanns ett fall med ett barn som
            var flerhandikappat och som bara kunde göra sig förstådd på teckenspråk
            -- som barnet hade lärt sig i Sverige.
          </note>
          <note>
            Trots att barnet hade sina föräldrar med sig i
          </note>
          <note>
            Sverige, fanns det anledning att ge barnet uppehållstillstånd
            här. Man bedömde att det inte var möjligt för barnet att utvecklas
            på ett normalt sätt i hemlandet.
          </note>
          <note>
            Sådana frågor och bedömningar bör naturligtvis även tas med när
            det gäller vuxna personer, dvs. om det över huvud taget är möjligt
            att leva vidare om personen återförvisas till det egna landet.
            Detta är något som Invandrarverket och
          </note>
          <note>
            Utlänningsnämnden normalt skall ta hänsyn till.
          </note>
          <note type="speaker">
            Anf. 60 BENGT LINDQVIST (s):
          </note>
          <note>
            Fru talman! Om Utlänningsnämnden ändå har fattat beslut om avvisning
            i fall där det senare bedöms att det föreligger en situation där
            det kan vara svårt för den avvisade att klara sig själv, måste
            det naturligtvis finnas möjligheter för den avvisande myndigheten
            att ta upp en diskussion och inhämta riktlinjer från övriga myndigheter.
          </note>
          <note>
            Jag känner till ett konkret fall där så inte har varit möjligt.
            Först har det hetat att Invandrarverket skall ge besked. Sedan
            har motsatt besked givits.
          </note>
          <note>
            Invandrarverket har inte haft mer att säga och man har fått klara
            sig själv.
          </note>
          <note>
            Det är fråga om stora brister när det kan inträffa ett enda fall
            med svåra konsekvenser både för den avvisade och inte minst den
            vånda som vållas hos polisen. Därför behövs det konkreta besked
            om hur vi skall förfara i en sådan situation.
          </note>
          <note>
            Anf. 61 Kulturminister BIRGIT FRIGGEBO
          </note>
          <note>
            (fp):
          </note>
          <note>
            Fru talman! Det finns en säkerhetsventil när
          </note>
          <note>
            Utlänningsnämnden har fattat sitt beslut, nämligen att lämna
            in en ny ansökan till Invandrarverket.
          </note>
          <note>
            Men då måste det vara fråga om nya skäl, dvs. saker som har inträffat
            efter det att Utlänningsnämnden har fattat beslut. Det går att
            få en formell prövning via Invandrarverket.
          </note>
          <note>
            Bengt Lindqvist säger att regeringen borde utfärda en praxis
            eller liknande. Det går inte till så i dag att regeringen självmant
            tar upp frågor om praxis. Om
          </note>
          <note>
            Invandrarverket eller Utlänningsnämnden vill ha ledning från
            regeringen, har de att överlämna ärenden till regeringen. Så har
            inte skett i den här typen av fall.
          </note>
          <note type="speaker">
            Anf. 62 BENGT LINDQVIST (s):
          </note>
          <note>
            Fru talman! Till slut har jag en alldeles konkret fråga till
            Birgit Friggebo personligen.
          </note>
          <note>
            Är det inte en rimlig ordning att man utgår från att om det inte
            finns någon anknytning på familjeplanet, att man avstår från att
            avvisa en person som uppenbarligen inte har möjlighet att klara
            sig i den lokala miljön?
          </note>
          <note>
            Anf. 63 Kulturminister BIRGIT FRIGGEBO
          </note>
          <note>
            (fp):
          </note>
          <note>
            Fru talman! Jag skulle gärna personligen vilja svara på den frågan.
            Men jag står inte här i egenskap av enskild person, vilket Bengt
            Lindqvist vet.
          </note>
          <note>
            Dessutom skall det tas hänsyn till alla omständigheter i ärendet.
            Det beror t.ex. på vilket land som personen skall återförvisas
            till, vilka sociala förhållanden som råder där osv. Därför går
            det inte att ge ett rakt besked på den konkreta fråga som Bengt
            Lindqvist ställde.
          </note>
          <note>
            Överläggningen var härmed avslutad.
          </note>
          <note>
            13 § Svar på fråga 1993/94:381 om separation av fäder och barn
            till följd av utvisning
          </note>
          <note>
            Anf. 64 Kulturminister BIRGIT FRIGGEBO
          </note>
          <note>
            (fp):
          </note>
          <note>
            Fru talman! Ingela Mårtensson har frågat mig vad jag avser att
            göra för att män som har barn i Sverige eller väntar barn inte
            kommer att separeras från barnen genom avvisning.
          </note>
          <note>
            Det är en grundläggande princip att i största möjliga utsträckning
            skydda en kärnfamilj från splittring. Det finns dock i utlänningslagen
            regler som ibland gör att en splittring inte går att undvika.
          </note>
          <note>
            Utvisning på grund av brott är ett sådant exempel, och regeln
            om att uppehållstillstånd skall sökas före inresan till Sverige
            ett annat.
          </note>
          <note>
            När det gäller regeln om att en ansökan om uppehållstillstånd
            inte får beviljas om utlänningen befinner sig i Sverige medger
            utlänningslagen att det görs undantag om det finns särskilda skäl.
          </note>
          <note>
            Sådana särskilda skäl kan enligt förarbetena vara att utlänningen
            efter hemkomsten kan antas bli förhindrad att på nytt lämna sitt
            land, eller att en utlänning ansökt om uppehållstillstånd på grund
            av anknytning till en här i landet bosatt person som han eller
            hon redan har eller väntar barn med. I
          </note>
          <note>
            praxis anses för personer som åberopar asylskäl, som dock inte
            är tillräckligt starka, redan anknytning genom sammanboende i
            Sverige i minst ett år vara ett sådant särskilt skäl att undantag
            kan göras från huvudprincipen att uppehållstillstånd skall ordnas
            före inresan. För att undantag skall göras krävs dock normalt
            att identiteten är klarlagd. Har utlänningen t.ex. avhänt sig
            sin passhandling har uppehållstillstånd inte beviljats trots långvarig
            anknytning.
          </note>
          <note>
            Jag är dock medveten om att det ibland kan uppstå situationer
            där en utländsk medborgare måste lämna Sverige för att ansöka
            om ett uppehållstillstånd som det inte råder något tvivel om att
            han eller hon kommer att få. Dagens ordning för att pröva ansökningar
            om uppehållstillstånd före inresan i Sverige är alltför rigid.
            Därför har jag begärt att en särskild utredare skall se över dessa
            regler.
          </note>
          <note type="speaker">
            Anf. 65 INGELA MÅRTENSSON (fp):
          </note>
          <note>
            Fru talman! Jag skall be att få tacka Birgit Friggebo för svaret.
          </note>
          <note>
            Jag ser positivt på att invandrarministern säger att hon tycker
            att dagens ordning är alltför rigid i fråga om de fall jag har
            tagit upp. Jag undrar när utredningen kan förväntas lägga fram
            ett resultat.
          </note>
          <note>
            Det är en angelägen utredning.
          </note>
          <note>
            Jag vill ta upp några andra delar av statsrådets svar.
          </note>
          <note>
            Statsrådet säger att om det finns särskilda skäl går det att
            göra undantag från regeln om att söka uppehållstillstånd från
            utlandet. Enligt förarbetena kan ett skäl vara att man väntar
            barn eller har barn i landet.
          </note>
          <note>
            Jag känner till flera fall av just denna karaktär.
          </note>
          <note>
            T.ex. finns det ett iranskt par. Mannen har uppehållstillstånd
            i Sverige, men hans fru som han har varit gift med i över ett
            år har tidigare ansökt men fått avslag. De har varit gifta i över
            ett år, och nu är hon i sjunde månaden. Det har föreslagits att
            hon skall åka till Turkiet. Jag tycker att det är en horribel
            situation att hon i sjunde månaden skall ge sig i väg till Turkiet
            för att söka uppehållstillstånd och visa anknytning till den man
            hon har varit gift med i över ett år.
          </note>
          <note>
            Jag känner till ett liknande fall. Där har kvinnan uppehållstillstånd
            sedan lång tid tillbaka i Sverige.
          </note>
          <note>
            Mannen har i dagarna fått besked om att han måste åka tillbaka
            till Egypten. Han är kristen, och har förföljts i Egypten av religiösa
            skäl. Nu har paret ett barn på en och en halv månad. De har varit
            gifta i över ett år. Ändå säger man att mannen skall skickas ut.
            I papperen från Invandrarverket och utlänningsnämnden talar man
            om att det inte föreligger synnerliga skäl i det här fallet. Är
            det
          </note>
          <note>
            ''synnerliga'' skäl eller ''särskilda'' skäl som gäller?
          </note>
          <note>
            Anf. 66 Kulturminister BIRGIT FRIGGEBO
          </note>
          <note>
            (fp):
          </note>
          <note>
            Fru talman! När det först gäller tidpunkten för när utredningen
            kommer att vara klar så har jag i dag fått besked ifrån utredaren
            om att han skall hålla ett slutsammanträde med sina experter den
            14 mars.
          </note>
          <note>
            Jag kan naturligtvis inte kommentera de fall som
          </note>
          <note>
            Ingela Mårtensson tar upp eftersom jag inte är insatt i dem.
            Det som gäller är att man kan göra undantag om det finns särskilda
            skäl. Ett sådant särskilt skäl kan vara att man redan har eller
            väntar barn med någon här i Sverige. Jag kan inte ge något annat
            svar på vilka särskilda omständigheter som har medfört att myndigheterna
            inte själva tillämpar den praxis som de säger sig tillämpa.
          </note>
          <note>
            Låt mig också informera om att regeringen i förra veckan fattade
            ett antal beslut som rör män som befann sig i Sverige och som
            fick uppehållstillstånd.
          </note>
          <note>
            Dessa män hade redan barn tillsammans med sina kvinnor eller
            väntade barn med dem.
          </note>
          <note type="speaker">
            Anf. 67 INGELA MÅRTENSSON (fp):
          </note>
          <note>
            Fru talman! Det var bra att vi nu fick klart att den här utredningen
            äntligen kommer. Enligt vad jag förstår har uppdraget funnits
            under lång tid. Det är mycket bra att utredningen snart är klar.
            Jag hoppas att man kan få en mera human praxis i sådana här ärenden.
          </note>
          <note>
            När det gäller praxis lade jag särskilt märke till att man har
            motiverat beslutet med att det inte föreligger synnerliga skäl
            av humanitär art för denna person som nu har en dotter på en och
            en halv månad. Han är mycket orolig för att han skall behöva åka
            tillbaka till Egypten för att där söka tillstånd för att få leva
            tillsammans med sin fru och sitt barn i Sverige. Det verkar forfarande
            litet oklart vilken praxis som egentligen råder hos
          </note>
          <note>
            Invandrarverket och utlänningsnämnden jämfört med kulturministerns
            svar. I svaret sägs att ett särskilt skäl kan vara att man väntar
            eller har barn.
          </note>
          <note>
            Om det som står i svaret gällde skulle jag vara myckt nöjd.
          </note>
          <note>
            Överläggningen var härmed avslutad.
          </note>
          <note>
            14 § Svar på frågorna 1993/94:355 och 366 om placeringen i häkte
            av personer som tagits i förvar m.m.
          </note>
          <note>
            Anf. 68 Justitieminister GUN HELLSVIK
          </note>
          <note>
            (m):
          </note>
          <note>
            Fru talman! Magnus Persson har frågat statsrådet
          </note>
          <note>
            Friggebo om hon är beredd att i samråd med mig vidta lämpliga
            åtgärder för att ombesörja både lokal- och bevakningsfrågor i
            samband med att ett stort antal kosovoalbaner kan bli utvisade
            från
          </note>
          <note>
            Norge till Sverige.
          </note>
          <note>
            En liknande fråga har ställts av Birthe Sörestedt som frågar
            vad invandrarministern ämnar göra för att ge de enligt utlänningslagen
            förvarstagna personer som sitter i häkte ett bättre omhändertagande.
          </note>
          <note>
            Jag vill då först säga att enligt utlänningsförordningen är det
            polisen som ansvarar för verkställigheten av förvarsbeslut varför
            det är på mig det ankommer att besvara dessa frågor.
          </note>
          <note>
            De stora fluktuationerna i antalet asylsökanden innebär stora
            problem för polismyndigheterna. Jag är medveten om att det blivit
            allt större problem med lämpliga förvarsplatser. För att underlätta
            finansieringen och därmed myndigheternas hantering av saken har
            regeringen i årets budgetproposition föreslagit att polisens kostnader
            för utlänningsärenden skall anvisas under ett nytt förslagsanslag.
          </note>
          <note>
            Regeringen har föreslagit denna lösning i avvaktan på en närmare
            översyn av frågan om ansvaret för finansieringen av polisens kostnader
            för utlänningsärenden.
          </note>
          <note>
            Jag har inhämtat att Rikspolisstyrelsen nu har inlett ett arbete
            med att anskaffa och iordningställa lämpliga förvarslokaler. Det
            är därför min förhoppning att den nu rådande platsbristen inom
            kort skall vara avhjälpt.
          </note>
          <note type="speaker">
            Anf. 69 MAGNUS PERSSON (s):
          </note>
          <note>
            Fru talman! Jag får tacka statsrådet för svaret på min framställda
            fråga. Anledningen till att jag ställde frågan var den oro som
            många flyktingar, främst kosovoalbaner, känner på båda sidor om
            gränsen. Passpolisen på den norska sidan har tidvis fått skärpta
            regler.
          </note>
          <note>
            Statsrådet säger att det är riktigt att polisen ansvarar för
            det här. Hon säger att
          </note>
          <note>
            Rikspolisstyrelsen har inlett arbetet med att anskaffa och iordningställa
            lämpliga förvarslokaler.
          </note>
          <note>
            Jag skulle vilja ha en konkretisering av statsrådet.
          </note>
          <note>
            Det kommer nu att finnas lediga lokaler, eftersom vi håller på
            att tömma flyktingförläggningar. Många anser att de lokalerna
            bör kunna användas under en övergångstid när större flyktingvågor
            kommer. Kan statsrådet göra någon närmare konkretisering?
          </note>
          <note>
            I Värmland har man på polisdistriktet i Karlstad uppenbara problem
            med att klara situationen.
          </note>
          <note>
            Arrestlokalerna är fyllda såväl i Karlstad som i andra polisdistrikt
            i länet. Man borde kunna undersöka om inte de lokaler som tidigare
            har använts kan användas nu.
          </note>
          <note>
            Fru talman! Kan statsrådet säga något om huruvida de nuvarande
            flyktingförläggningarna under en övergångstid kan användas som
            förvarslokaler av det slag som Rikspolisstyrelsen har i uppdrag
            att titta på?
          </note>
          <note type="speaker">
            Anf. 70 BIRTHE SÖRESTEDT (s):
          </note>
          <note>
            Fru talman! Jag vill tacka justitieministern för svaret. Jag
            är dock inte helt nöjd. Antalet fall ökar ständigt. Det har under
            lång tid rört sig om en stor grupp. Vi anser att det är en djupt
            ingripande åtgärd att placera människor i häkte. Den regleras
            strikt i lag. Ofta behövs också en domstolsprövning för att ett
            sådant omhändertagande skall kunna göras, t.ex. när människor
            är misstänkta för brott.
          </note>
          <note>
            Det är helt oacceptabelt att förvara människor i häkte. Lokalerna
            är inte anpassade för det här ändamålet. Rummen är små, och det
            råder brist på gemensamhetsutrymmen. Verksamheten är över huvud
            taget inte anpassad till den här gruppen av människor. Dessutom
            är det bekymmer med om man t.ex. skall tillåta besök. Det kan
            medges att säkerheten på häktena kommer att sättas åt sidan.
          </note>
          <note>
            Trots att personalen gör vad den kan för att tillgodose även
            den här gruppens behov är det påfrestande både för de omhändertagna
            och för personalen.
          </note>
          <note>
            Det borde vara rimligt att man tar fram andra särskilda lokaler
            där ett mera humant omhändertagande kan ske. Man skall ha personal
            med kunskaper och erfarenheter av just flyktingfrågor. Personalen
            bör också ha sådana språkkunskaper att den här gruppen blir tillgodosedd.
          </note>
          <note>
            Kriminalvården anordnar transporterna. Det är dock inte bara
            fråga om väntan på transport. Ett flertal omhändertagna får sitta
            mycket lång tid i häkte. Den övervägande delen får sitta en vecka.
          </note>
          <note>
            Men det finns personer som får sitta i häkte i månader. Den person
            jag har exempel på som har suttit längst satt i häkte i fyra och
            en halv månad.
          </note>
          <note>
            Det är verkligen ingen bra miljö.
          </note>
          <note>
            Jag skulle vilja ha ett konkret besked om när det här problemet
            kan vara löst.
          </note>
          <note>
            Anf. 71 Justitieminister GUN HELLSVIK
          </note>
          <note>
            (m):
          </note>
          <note>
            Fru talman! Magnus Perssons och Birthe Sörestedts frågor är i
            grunden likartade, även om Magnus
          </note>
          <note>
            Perssons fråga är mera koncentrerad till förhållandena i Värmland.
            Jag kan ta Värmland som exempel.
          </note>
          <note>
            I mitt svar nämnde jag att Rikspolisstyrelsen arbetar med den
            här frågan. Jag kan inte peka ut exakt vilka byggnader som är
            aktuella. Bl.a.
          </note>
          <note>
            beroende på de återtaganden från Norge, som berör Värmland, har
            Rikspolisstyrelsen t.ex. gett polismyndigheten i Karlstad i uppgift
            att hitta lämpliga lokaler. Man har hittat lämpliga lokaler, även
            om jag inte kan tala om vilken byggnad det är fråga om. Man har
            också lämnat genomarbetade förslag till Rikspolisstyrelsen med
            lösningar av hur lokalerna skall användas. Det är färska uppgifter
            från Rikspolisstyrelsen men de visar att man åtminstone i den
            delen av landet snart kommer att kunna lösa de praktiska problemen.
          </note>
          <note>
            Jag har också fått besked om att Rikspolisstyrelsen har fått
            konkreta förslag från polismyndigheten i
          </note>
          <note>
            Katrineholm och att man mycket snart väntar förslag till lösningar
            från polismyndigheterna i
          </note>
          <note>
            Göteborg och Malmö.
          </note>
          <note>
            Något annat som är viktigt, som också är en del av svaret på
            Magnus Perssons fråga, är att det inte är någon fördel att helt
            och hållet utnyttja lokaler som har använts för flyktingar vid
            tidigare tillfällen. Det gäller att ha en vettig fördelning över
            landet. Vi skall veta att de problem som vi har i dag, som blev
            tydliga under hösten 1993, är problem som vi även kommer att ha
            en tid framöver.
          </note>
          <note type="speaker">
            Anf. 72 MAGNUS PERSSON (s):
          </note>
          <note>
            Fru talman! Jag är medveten om det sista som statsrådet sade.
            Den humanitära behandlingen av flyktingarna är naturligtvis viktig.
          </note>
          <note>
            När flyktingarna kommer till landet för en kortare eller längre
            tid är det viktigt att de blir introducerade och att Rikspolisstyrelsen
            inte väljer betongbunkrar och liknande byggnader som kan avskräcka
            och inte alls ger den humanitära behandling som vi bör ge de tillresande
            flyktingarna.
          </note>
          <note>
            Detta är ett problem som vi inte löser på ett par minuter i talarstolen,
            men jag kommer att följa frågan. Jag hoppas att justitieministern
            också kommer att följa den med största uppmärksamhet och att de
            lokaler som Rikspolisstyrelsen så småningom väljer tilltalar såväl
            väktarpersonalen som de flyktingar som kommer att bo där under
            en längre eller kortare tid. Det är viktigt.
          </note>
          <note type="speaker">
            Anf. 73 BIRTHE SÖRESTEDT (s):
          </note>
          <note>
            Fru talman! Justitieministern sade, såvitt jag förstår, att man
            på flera håll i landet inom kort skall kunna plocka fram lämpliga,
            humana lokaler för den här gruppen. Det är ett måste. Man kan
            se på häktessituationen på t.ex. Kronobergshäktet. Där har man
            dagligen 10--15 personer som är förvarstagna enligt utlänningslagen.
          </note>
          <note>
            Inom kriminalvården finns det ett stort behov av häkteslokaler.
            Det planeras ytterligare utbyggnad för att dels klara av kriminalvårdens
            beläggning, dels -- och det är kanske det allra viktigaste --
          </note>
          <note>
            snarast åstadkomma ett humant omhändertagande av den nu aktuella
            gruppen av människor.
          </note>
          <note>
            Anf. 74 Justitieminister GUN HELLSVIK
          </note>
          <note>
            (m):
          </note>
          <note>
            Fru talman! Jag är tacksam över att dessa frågor ställdes. Det
            gav mig också möjlighet att informera om det planeringsarbete
            och de konkreta åtgärder som är på gång.
          </note>
          <note>
            Jag fick inte tid tidigare att ytterligare kommentera det Birthe
            Sörestedt anförde när det gällde personalen. Därför vill jag avslutningsvis
            säga att det är helt klart att det under förvartagningstiden behövs
            personal med kunskap om flyktingarna.
          </note>
          <note>
            Något som skapar problem är att vi också måste ha personal med
            polisiära befogenheter. Jag hoppas att vi är överens om att sådana
            befogenheter inte skall spridas ut. Det skall vara mycket noga
            reglerat. Detta skapar i sin tur vissa problem när det gäller
            att hitta lämpliga lokaler för förvarstagning.
          </note>
          <note>
            Överläggningen var härmed avslutad.
          </note>
          <note>
            15 § Svar på fråga 1993/94:359 om rehabiliteringen av fängelsedömda
          </note>
          <note>
            Anf. 75 Justitieminister GUN HELLSVIK
          </note>
          <note>
            (m):
          </note>
          <note>
            Fru talman! Sten Andersson i Malmö har, under åberopande av att
            intagna vid fängelser har möjlighet att se TV-kanaler som visar
            filmer med inslag av våld och kriminalitet, frågat mig vilka åtgärder
            jag är beredd att vidta så att fritiden på anstalterna inte bedrivs
            på ett sådant sätt att målet med rehabiliteringen motverkas.
          </note>
          <note>
            Jag vill först slå fast att kriminalvården i anstalt, enligt
            kriminalvårdslagen, skall utformas så att den intagnes anpassning
            i samhället främjas och skadliga följder av frihetsberövandet
            motverkas.
          </note>
          <note>
            Detta är en grundläggande uppgift för kriminalvården. Självfallet
            kan program med våldsinslag motverka en sådan anpassning när det
            t.ex. gäller personer som dömts för våldsbrott.
          </note>
          <note>
            Inom kriminalvården är sedan flera år tillbaka ansvar och befogenheter
            i stor utsträckning decentraliserade till framför allt de lokala
            myndigheterna. Det är därför chefen för anstalten som har att,
            mot bakgrund av bl.a.
          </note>
          <note>
            kriminalvårdslagstiftningen och riksdagens och regeringens beslut
            om mål och inriktning av verksamheten, bedöma vilka former av
            fritidsaktiviteter som skall erbjudas. När det därför gäller t.ex.
            anslutning av en anstalt till ett kabel-
          </note>
          <note>
            TV-nät avgörs således denna fråga av chefen för anstalten.
          </note>
          <note>
            Jag utgår ifrån att kriminalvården, när det gäller att pröva
            frågor av det slag som Sten Andersson tagit upp, gör denna prövning
            bl.a. mot bakgrund av det ansvar som anstaltsledningen har för
            rehabiliteringen av de intagna. Därvid kan naturligtvis frågor
            om utbudet av program på olika
          </note>
          <note>
            TV-kanaler vara av betydelse.
          </note>
          <note>
            Anf. 76 STEN ANDERSSON i Malmö (m):
          </note>
          <note>
            Fru talman! Jag tackar för svaret.
          </note>
          <note>
            Jag är medveten om att även intagna skall ha rätt till information
            om vad som händer och sker i samhället. Det får de genom press,
            radio och TV 1
          </note>
          <note>
            och TV 2.
          </note>
          <note>
            På vissa anstalter kan de, efter ledningens beslut, även se TV
            1000. Jag är ingen moralist, men jag tycker att detta är litet
            knepigt. Under dagtid rehabiliteras en människa och under kvällstid
            och helger får han eller hon lära sig ''the latest news''
          </note>
          <note>
            inom branschen. Det är litet motsägelsefullt.
          </note>
          <note>
            Jag är dock glad över att enskilda anstaltschefer bestämmer.
            Det finns en del som har kraft att stå emot. Men på Malmöanstalten,
            som är en tung anstalt, kan man sitta och titta på TV 1000 nätterna
            igenom.
          </note>
          <note>
            Om en intern strular på något sätt och det skall utdömas någon
            form av disciplinstraff kan man inte stoppa hans möjligheter att
            se på denna kanal. Det är prövat. Det går inte.
          </note>
          <note>
            Till sist, fru talman, vill jag göra en jämförelse:
          </note>
          <note>
            Detta är ungefär som om man på dagarna försöker rehabilitera
            en alkoholist och på kvällarna och helgerna låser in honom i en
            av Systembolagets butiker.
          </note>
          <note>
            Det finns vissa likheter.
          </note>
          <note>
            Anf. 77 Justitieminister GUN HELLSVIK
          </note>
          <note>
            (m):
          </note>
          <note>
            Fru talman! Jag skall bara göra några korta kommentarer.
          </note>
          <note>
            Det är anstaltschefernas sak -- och över dem finns
          </note>
          <note>
            Kriminalvårdsstyrelsen -- att bestämma innehållet efter riksdagens
            och regeringens uppsatta mål. Jag har fått fram att det på de
            flesta anstalter och häkten finns TV 1, TV 2 och TV 4. I vissa
            fall, beroende på om anstalterna ligger nära Finland eller Danmark,
            finns också möjlighet att se finsk respektive dansk TV.
          </note>
          <note>
            Jag kan nämna att avdelningen för sexualbrottsdömda på Norrtäljeanstalten,
            där
          </note>
          <note>
            TV 1000 förekommer, inte har fått tillgång till
          </note>
          <note>
            TV 1000. Det beslutet har överklagats till
          </note>
          <note>
            Kriminalvårdsstyrelsen, där det för närvarande är under prövning.
          </note>
          <note>
            I det arbete som nu pågår inom departementet, på grundval av
            Fängelseutredningens betänkande, är en översyn av möjligheten
            till disciplinära åtgärder föremål för prövning. Det vill jag
            också nämna i det här sammanhanget, även om det är för tidigt
            att säga vad som kommer ut av det arbetet.
          </note>
          <note>
            Anf. 78 STEN ANDERSSON i Malmö (m):
          </note>
          <note>
            Fru talman! Jag tackar för de klargörande delarna av svaret.
          </note>
          <note>
            Statsrådet nämner Norrtäljeanstalten, men jag känner till situationen
            på Malmöanstalten, som alltså är en mycket tung anstalt. Där kan
            samtliga interner se på TV 1000 på sin fritid. Jag är nog inte
            ensam om att tycka att detta är något stötande. Det behöver inte
            handla om sexualbrottslingar. Det kan gälla andra vanliga brottslingar
            som får se grova action- och kriminalfilmer. På det sättet kan
            de, som jag har sagt, lära sig senaste nytt inom branschen. Det
            är fel.
          </note>
          <note>
            Jag hoppas att man kommer att kolla upp detta och se vad som
            kan göras om det visar sig att jag har rätt och det går snett
            vid våra anstalter.
          </note>
          <note>
            Överläggningen var härmed avslutad.
          </note>
          <note>
            16 § Svar på fråga 1993/94:360 om
          </note>
          <note>
            Brottsofferfonden
          </note>
          <note>
            Anf. 79 Justitieminister GUN HELLSVIK
          </note>
          <note>
            (m):
          </note>
          <note>
            Fru talman! Sten Andersson i Malmö har frågat mig vilka åtgärder
            jag avser vidta för att det aviserade avdraget på fängelsedömdas
            löner fullt ut skall komma brottsoffren till del.
          </note>
          <note>
            Jag vill först erinra om att regeringen så sent som i torsdags,
            den 24 februari, till riksdagen överlämnade en proposition (prop.
            1993/94:143
          </note>
          <note>
            Brottsoffren i blickpunkten -- en brottsofferfond och andra åtgärder
            för att stärka brottsoffrens ställning) med förslag om en rad
            åtgärder för att stärka brottsoffrens ställning. Förslagen utgör
            ett viktigt led i regeringens arbete med att lyfta fram brottsoffren
            och tydligt markera att statsmakterna står på brottsoffrens sida.
          </note>
          <note>
            I propositionen föreslås bl.a. att en brottsofferfond skall inrättas.
            Fondens pengar skall bl.a. användas för bidrag till ideella organisationer
            som verkar på brottsofferområdet, bidrag till privat eller offentlig
            verksamhet som gäller brottsoffer, information och forskning inom
            brottsofferområdet. En brottsofferfond skulle t.ex. kunna ge bidrag
            till brottsofferjourer, kvinnorjourer, till inrättande av våldtäktskliniker
            och till anordnande av olika former av kristerapiverksamhet.
          </note>
          <note>
            För att ytterligare lyfta fram de kriminalpolitiskt centrala
            brottsofferfrågorna och därigenom ge stödet till brottsoffren
            stadga och kontinuitet på såväl lång som kort sikt har, som framgår
            av propositionen, regeringen för avsikt att bilda en brottsoffermyndighet.
            Detta skall ske genom att den nuvarande Brottsskadenämnden omorganiseras
            och tillförs ytterligare uppgifter samt byter namn till Brottsoffermyndigheten.
            Det handlar alltså i praktiken inte om att inrätta någon ny myndighet
            utan om att utvidga
          </note>
          <note>
            Brottsskadenämndens verksamhetsområde.
          </note>
          <note>
            Brottsoffermyndigheten ges ett övergripande ansvar för brottsofferfrågor
            och huvuduppgifterna kommer att vara att besluta, liksom i dag,
            i ärenden om brottsskadeersättning och besluta i frågor om användning
            av brottsofferfondens pengar. Övriga förslag i propositionen tar
            direkt sikte på förbättringar för brottsoffer i det enskilda fallet.
          </note>
          <note>
            Förslagen föreslås träda i kraft den 1 juli 1994.
          </note>
          <note>
            Regeringen föreslår att brottsofferfonden skall finansieras huvudsakligen
            genom att en avgift på
          </note>
          <note>
            300 kr tas ut av dem som döms för brott där fängelse ingår i
            straffskalan. Under ett inledningsskede då fonden byggs upp och
            även senare kan det finnas skäl att utöver avgifterna även tillföra
            fonden medel från annat håll.
          </note>
          <note>
            Regeringen har, som Sten Andersson antyder i sin fråga, givit
            Kriminalvårdsstyrelsen i uppdrag att sänka ersättningen till de
            intagna inom kriminalvården med i genomsnitt 20 % fr.o.m. den
          </note>
          <note>
            1 juli 1994. En del av de medel som frigörs genom denna sänkning
            kommer att finansiera den av regering och riksdag redan beslutade
            brottsofferreformen avseende utvidgad rätt till målsägandebiträde
            och förbättrat rättsligt bistånd till brottsoffer utomlands (prop.
            1993/94:26, bet.
          </note>
          <note>
            1993/94:JuU12, rskr. 1993/94:124).
          </note>
          <note>
            Resterande del, dvs. merparten, av de medel som frigörs genom
            den sänkta ersättningen till fångarna bör enligt regeringens bedömning
            finansiera uppbyggnaden av den föreslagna brottsofferfonden, vilket
            också framgår av propositionen om åtgärder för att stärka brottsoffrens
            ställning.
          </note>
          <note>
            Pengarna skall alltså inte användas till uppbyggnad av någon
            ny myndighet utan till insatser som direkt syftar till att stärka
            brottsoffrens ställning. Men de direkta kostnaderna för att besluta
            om användningen av fondens medel och för själva fondförvaltningen
            måste givetvis också finansieras och bör enligt regeringens bedömning
            betalas av fondens medel.
          </note>
          <note>
            Anf. 80 STEN ANDERSSON i Malmö (m):
          </note>
          <note>
            Fru talman! Jag tackar för svaret. Jag är medveten om att det
            i dag har kommit en propositionen i våra fack. Hade jag vetat
            det när jag ställde min fråga, hade jag givetvis väntat. Men man
            är inte alltid à jour med tiden. Det finns ju en chans att återkomma
            i form av motioner.
          </note>
          <note>
            Jag vill dock ta upp ett par saker. Det är ju en ny myndighet
            med en generaldirektör i spetsen. Hur stor del av de 20 % kommer
            att gå till förbättringar
          </note>
          <note>
            ''i det enskilda fallet'', som statsrådet talade om?
          </note>
          <note>
            Statsrådet behöver inte ange det exakt men mellan tummen och
            pekfingret.
          </note>
          <note>
            Alla fängelsedömda skall ju betala, alltså även de som inte har
            gjort något så dumt att det renderar skadestånd. Då kan det uppstå
            ett problem. Tack och lov kan två personer som har begått exakt
            liknande brott på grund av förutsättningarna för rehabilitering
            dömas olika. Den ene döms till fängelse, medan den andre inte
            döms till fängelse.
          </note>
          <note>
            Då inträffar det konstiga att den som döms till fängelse och
            får lägre ersättning medan han arbetar i fängelset får betala
            till fonden, medan den som inte döms till fängelse och kan behålla
            sitt jobb med full inkomst slipper att betala till fonden. Detta
            låter litet egendomligt. Min fråga till statsrådet blir:
          </note>
          <note>
            Har man på departementet tänkt igenom detta?
          </note>
          <note>
            Anf. 81 Justitieminister GUN HELLSVIK
          </note>
          <note>
            (m):
          </note>
          <note>
            Fru talman! Jag tar den sista frågan först. Alla som döms för
            brott där fängelse kan följa, alltså även om domen blir skyddstillsyn
            eller villkorlig dom, skall betala 300 kr. Endast vid vissa s.k.
          </note>
          <note>
            bagatellbrott ingår fängelse över huvud taget inte i straffskalan.
            Väldigt få dömda faller alltså utanför.
          </note>
          <note>
            Jag förstår att det inte är lätt att vara insatt i alla detaljer,
            innan man har haft tillfälle att studera propositionen.
          </note>
          <note>
            Med tanke på den brottspåföljd som vi förhoppningsvis skall kunna
            utdöma till sommaren på försök, nämligen den elektroniska övervakning
            som i vissa fall skall kunna användas i stället för fängelse --
            denna påföljd kan vara aktuell i den beskrivning som Sten Andersson
            i Malmö gav -- vill jag nämna att dessa dömda kommer att få betala
            50
          </note>
          <note>
            kr per dag, om riksdagen bifaller regeringens förslag. Även dessa
            pengar skall gå till
          </note>
          <note>
            Brottsofferfonden.
          </note>
          <note>
            Frågan huruvida det blir en ny myndighet kan vi tvista om. Brottsskadenämnden
            är dock en myndighet. Vi skulle naturligtvis kunna skapa ytterligare
            en. Om inte regeringskansliet skall ha hand om Brottsofferfonden
            och jag tror att vi kan vara överens om att detta inte är lämpligt,
            utan det skall vara ett fristående organ är detta organ i lagens
            mening en myndighet. Sedan kan man diskutera vad man skall kalla
            myndighetens chef, men när det gäller de flesta statliga myndigheter
            har chefen titeln generaldirektör. Men en ytterst ringa del av
            kostnaderna kommer att falla på den här utökningen.
          </note>
          <note>
            Anf. 82 STEN ANDERSSON i Malmö (m):
          </note>
          <note>
            Fru talman! Jag skall inte bli långrandig. Jag noterar att den
            som döms för brott där fängelse ingår i straffskalan skall betala
            300 kr, medan däremot den som slipper fängelse för liknande brott
            slipper löneavdraget på 20 %.
          </note>
          <note>
            Överläggningen var härmed avslutad.
          </note>
          <note>
            17 § Svar på fråga 1993/94:361 om Borås och
          </note>
          <note>
            Sjuhäradsbygdens tingsrätter
          </note>
          <note>
            Anf. 83 Justitieminister GUN HELLSVIK
          </note>
          <note>
            (m):
          </note>
          <note>
            Fru talman! Lennart Brunander har ställt en fråga till mig angående
            eventuell sammanslagning av
          </note>
          <note>
            Borås och Sjuhäradsbygdens tingsrätter. Han vill ha besked om
            huruvida jag är beredd att medverka till att dessa tingsrätter
            även i fortsättningen får vara självständiga enheter.
          </note>
          <note>
            Domstolsverket har alldeles nyligen överlämnat ett förslag till
            regeringen som går ut på att de båda tingsrätterna bör slås samman
            till en tingsrätt. Jag har i går beslutat att ärendet skall remitteras
            på sedvanligt sätt. Regeringen återkommer med besked då ärendet
            är färdigberett och beslut kan fattas.
          </note>
          <note type="speaker">
            Anf. 84 LENNART BRUNANDER (c):
          </note>
          <note>
            Fru talman! Jag tackar för svaret. Jag blev kanske i och för
            sig inte mycket klokare av det. Jag tror att inte heller de människor
            hemma som gärna vill ha kvar dessa tingsrätter blev det.
          </note>
          <note>
            Domstolsutredningen föreslog för några år sedan att man skulle
            slå ihop dessa två tingsrätter. Men så skedde inte. Det visade
            sig nämligen att det inte var särskilt lämpligt. Inte heller lokalsituationen
            var sådan att en sammanslagning skulle bli bra. Man skulle inte
            tjäna så mycket. Det är inte fråga om små tingsrätter, utan de
            är var för sig så pass stora att de fungerar ganska bra. Ärendetillströmningen
            gör att man på dessa tingsrätter egentligen borde öka antalet
            rotlar. Den sammanslagna tingsrätten skulle få tio rotlar. Förmodligen
            borde den ha fler, eftersom ärendetillströmningen vid Borås tingsrätt
            förra året var 24 % och vid Sjuhäradsbygdens tingsrätt 10 %.
          </note>
          <note>
            När det nu av de skäl som jag har uppgivit inte blev något av
            förra gången tycker jag att det är litet klåfingrigt av Domstolsverket
            att komma tillbaks och lägga fram ett nytt förslag. På något sätt
            borde man inrätta sig efter de beslut som fattas och ge människorna
            ro att jobba och lösa de problem som finns, vilket inte är så
            enkelt.
          </note>
          <note>
            I det förslag som Domstolsverket nu har lagt fram skall allesammans
            samlas i Borås tingsrätts lokaler.
          </note>
          <note>
            Förslaget förutsätter att vissa lokaler som Borås kommun inte
            vill släppa till ändå skall användas.
          </note>
          <note>
            Man kommer inte att kunna vara i en lokal, utan man får hyra
            lokaler utanför. Det är inte särskilt ändamålsenligt.
          </note>
          <note>
            Jag tycker därför inte att det i dag finns fler skäl som talar
            för en sammanlagning än vad det gjorde förra gången.
          </note>
          <note>
            Jag upprepar min fråga om hur justitieministern ser på detta
            och hur hon kan agera för att tingsrätterna skall få fungera var
            för sig, vilket jag tror är bra på många sätt.
          </note>
          <note>
            Det står också i svaret att regeringen skall återkomma. På vilket
            sätt återkommer regeringen för att redovisa innan beslut fattas?
          </note>
          <note>
            Anf. 85 Justitieminister GUN HELLSVIK
          </note>
          <note>
            (m):
          </note>
          <note>
            Fru talman! Som svar på den senare frågan kan jag säga att den
            vanliga ordningen gäller. När ärendet är tillräckligt berett kan
            regeringen naturligtvis fatta beslut på olika sätt. Det kan vara
            fråga om att lägga fram ett förslag. Det kan också vara fråga
            om att helt enkelt avskriva ärendet mot något annat beslut. Det
            går i dag inte att säga. Vilket sätt regeringen kommer att fatta
            beslut på beror på vilket ställningstagande vi får.
          </note>
          <note>
            Det här är ett förslag från Domstolsverket. Jag hoppas att Lennart
            Brunander och jag är överens om att regeringen skall hantera förslag
            som kommer från en myndighet på vederbörligt sätt, nämligen genom
            att inhämta yttrande.
          </note>
          <note>
            Jag kan naturligtvis inte med säkerhet svara för hur
          </note>
          <note>
            Domstolsverket har resonerat. Det beslut som fattades tidigare,
            när det sades nej till sammanläggning av tingsrätter, ingick i
            ett stort paket. Hela paketet föll med motiveringen att näringsprincipen
            och den lokala förankringen var så viktig. Jag kan tänka mig att
            Domstolsverket har ansett att de skäl som tidigare angavs för
            att säga nej till paketet inte gäller här, eftersom just dessa
            två tingsrätter ligger på en och samma plats. Om man skall dra
            slutsatser av motiven till det förra beslutet borde man egentligen
            säga att
          </note>
          <note>
            Sjuhäradsbygdens tingsrätt enligt närhetsprincipen skall flyttas
            från Borås.
          </note>
          <note>
            Jag tycker nog att vi kan ha förståelse för att
          </note>
          <note>
            Domstolsverket, på grund av de besked man har fått tidigare,
            ändå har arbetat vidare. Om jag skall arbeta seriöst måste jag
            också se till att remittera de förslag som kommer in.
          </note>
          <note type="speaker">
            Anf. 86 LENNART BRUNANDER (c):
          </note>
          <note>
            Fru talman! Jag förstår detta och tycker att det är riktigt att
            justitieministern jobbar på det sättet.
          </note>
          <note>
            Anledningen till att jag går in i ärendet just nu är att jag
            inte vill komma i efterskott när justitieministern redan har fatta
            beslut, för då är det inte stor nytta med att stå här och prata.
            Jag vill göra det dessförinnan.
          </note>
          <note>
            Om man går tillbaks till det gamla paketet med förslag var motivet
            till sammanslagningarna att de tingsrätter som skulle slås samman
            var små. De hade en eller två domare. Så är inte fallet i detta
            sammanhang. Här gäller det tingsrätter som har en försvarbar storlek
            när det gäller att kunna jobba på ett bra sätt och täcka de områden
            som de skall göra.
          </note>
          <note>
            Det är riktigt att de båda ligger i Borås. De betjänar två olika
            områden. Att Sjuhäradsbygdens tingsrätt också kom att hamna i
            Borås beror väl på att kommunikationer osv. fungerar för det område
            den representerar. Anledningen till att man slog ihop alla de
            tingsrätter som utgör Sjuhäradsbygdens tingsrätt är ingenting
            att diskutera nu.
          </note>
          <note>
            Genom att slå samman dessa två tingsrätter får man en situation
            som inte är bra arbetsmässigt. Man vinner inte särskilt mycket
            ekonomiskt. Jag upplever det faktiskt som klåfingrigt och skulle
            vilja uppmana justitieministern att jobba för att de båda skall
            kunna vara kvar.
          </note>
          <note>
            Överläggningen var härmed avslutad.
          </note>
          <note>
            18 § Meddelande om information från regeringen, m.m.
          </note>
          <note type="speaker">
            Anf. 87 TALMANNEN:
          </note>
          <note>
            Kammarens sammanträde i morgon, onsdagen den
          </note>
          <note>
            2 mars, inleds med information från regeringen om avtalet med
            EU. Statsminister Carl Bildt (m)
          </note>
          <note>
            inleder informationen.
          </note>
          <note>
            Därefter kommer partiledarna eller andra ledande företrädare
            för övriga partier att få ordet för deklarationer om cirka fem
            minuter.
          </note>
          <note>
            Statsrådet Ulf Dinkelspiel (m) lämnar sedan kompletterande information.
          </note>
          <note>
            Ledamöterna får därefter tillfälle att ställa frågor till statsministern
            och statsrådet Ulf Dinkelspiel enligt de regler som gäller för
            informationsstund med regeringen.
          </note>
          <note>
            Efter informationen kommer riksdagen att fatta beslut i ärenden
            som behandlades förra onsdagen.
          </note>
          <note>
            Finansdebatten följer omedelbart efteråt.
          </note>
          <note>
            c10p &gt; 19 § Hänvisning av ärenden till utskott
          </note>
          <note>
            Föredrogs och hänvisades
          </note>
          <note>
            Propositionerna
          </note>
          <note>
            1993/94:123 till lagutskottet
          </note>
          <note>
            1993/94:138 och 141 till näringsutskottet
          </note>
          <note>
            1993/94:143 till justitieutskottet
          </note>
          <note>
            1993/94:147 till arbetsmarknadsutskottet
          </note>
          <note>
            1993/94:148 till socialutskottet
          </note>
          <note>
            1993/94:157 och 158 till jordbruksutskottet
          </note>
          <note>
            1993/94:160 till konstitutionsutskottet
          </note>
          <note>
            1993/94:161 till näringsutskottet
          </note>
          <note>
            1993/94:163 till jordbruksutskottet
          </note>
          <note>
            1993/94:166 och 168 till trafikutskottet
          </note>
          <note>
            1993/94:173 till socialförsäkringsutskottet
          </note>
          <note>
            Motionerna
          </note>
          <note>
            1993/94:So40--So44 till socialutskottet
          </note>
          <note>
            20 § Förnyad bordläggning
          </note>
          <note>
            Föredrogs men bordlades åter
          </note>
          <note>
            Finansutskottets betänkande 1993/94:FiU10
          </note>
          <note>
            Skatteutskottets betänkande 1993/94:SkU24
          </note>
          <note>
            Lagutskottets betänkande 1993/94:LU18
          </note>
          <note>
            Utrikesutskottets betänkanden 1993/94:UU11 och
          </note>
          <note>
            UU13
          </note>
          <note>
            Försvarsutskottets betänkanden 1993/94:FöU6 och
          </note>
          <note>
            FöU7
          </note>
          <note>
            Socialutskottets betänkanden 1993/94:SoU15--
          </note>
          <note>
            SoU19
          </note>
          <note>
            Kulturutskottets betänkanden 1993/94:KrU10,
          </note>
          <note>
            KrU12 samt KrU14--KrU17
          </note>
          <note>
            Näringsutskottets betänkande 1993/94:NU13
          </note>
          <note>
            Arbetsmarknadsutskottets betänkande
          </note>
          <note>
            1993/94:AU21
          </note>
          <note>
            21 § Bordläggning
          </note>
          <note>
            Anmäldes och bordlades
          </note>
          <note>
            Propositionerna
          </note>
          <note>
            1993/94:153 Ändring i lagen om dubbelbeskattningsavtal mellan
            Danmark,
          </note>
          <note>
            Finland, Island, Norge och Sverige beträffande skatter på arv
            och på gåva
          </note>
          <note>
            1993/94:181 Slopad årlig fordonsskatt för vissa äldre motorfordon
          </note>
          <note>
            Utrikesutskottets betänkande
          </note>
          <note>
            1993/94:UU17 Tillämpning i fråga om Libyen av lagen (1971:176)
            om vissa internationella sanktioner
          </note>
          <note>
            22 § Anmälan om interpellation
          </note>
          <note>
            Anmäldes att följande interpellation framställts
          </note>
          <note>
            den 28 februari
          </note>
          <note type="speaker">
            1993/94:101 av Carl Fredrik Graf (m) till finansministern om
            pensionsregler för reservofficerare:
          </note>
          <note>
            Reservofficerare är sedan mycket lång tid viktiga när det gäller
            att försörja det svenska försvaret med kompetent personal. I denna
            interpellation vill jag lyfta fram en fråga, som ännu ej är löst,
            vad gäller förhållandet mellan staten som arbetsgivare och vissa
            reservofficerare.
          </note>
          <note>
            Reservpension utgår till reservofficerare anställda enligt äldre
            reservofficerskungörelser/förordningar
          </note>
          <note>
            (1927, 1943 och 1951). För dessa gäller att de erhåller reservofficerspension,
            medan senare anställda har rätt till tjänstgöringspremier enligt
            ett visst system.
          </note>
          <note>
            Riksdagen beslöt 1962 att denna pension skulle samordnas med
            ATP. Detta betraktas av många som orättfärdigt, eftersom de ej
            haft anledning att räkna med dessa regler när de tog anställning.
          </note>
          <note>
            Pensionen är inte heller att betrakta som en pension i vanlig
            mening. Redan i den proposition som regeringen lade på riksdagens
            bord när 1943 års regler antogs skriver föredragande statsrådet
            att denna pension ej var att likställa med vanlig tjänstepension,
            utan i stället skulle betraktas som en premie avsedd att underlätta
            rekrytering av reservofficerspersonal. Detta understryks av att
            den årliga pensionspremien kan bytas mot engångsersättning samt
            att detta system i senare regler ersatts av tjänstgöringspremier.
          </note>
          <note>
            Förhållandet att pensionen samordas med ATP
          </note>
          <note>
            innebär en reduktion med hälften. Detta gäller även engångsbelopp.
          </note>
          <note>
            Riksdagen har vid ett par tillfällen uttalat att denna fråga
            bör lösas genom förhandlingar. Statens löneoch pensionsverk torde
            vara en part i dessa. Denna myndighet är ett av statsrådets ansvarsområden.
          </note>
          <note>
            Jag vill med anledning av ovanstående ställa följande frågor:
          </note>
          <note>
            1. Vilka åtgärder har in till dags dato vidtagits i regeringskansliet
            för att lösa denna fråga?
          </note>
          <note>
            2. Vilka initiativ är statsrådet beredd att vidtaga för att samordningen
            med ATP för berörda skall slopas?
          </note>
          <note>
            23 § Anmälan om fråga
          </note>
          <note>
            Anmäldes att följande fråga framställts
          </note>
          <note>
            den 28 februari
          </note>
          <note type="speaker">
            1993/94:383 av Magnus Persson (s) till arbetsmarknadsministern
            om flyttningsbidrag till arbetslösa:
          </note>
          <note>
            Inom Arbetsmarknadsverket har man på en rad områden tidigare
            kunnat erbjuda vissa förmåner för att förmå de sökande till att
            anta erbjudet arbete. Arbetsförmedlare och arbetssökande finner
            det ytterst anmärkningsvärt att man ifrån statsmakternas sida
            i rådande situation lägger hinder i vägen för att öka rörligheten
            bland arbetskraften. Tidigare har man med framgång kunnat använda
            flyttningsbidrag som ett av många andra verksamma instrument i
            syfte att underlätta för de sökande att ta erbjudet arbete på
            annat håll.
          </note>
          <note>
            Ändrade regler om att flyttningsbidrag med bohagstransport nyligen
            har upphört sätter nu myror i huvudet på många. Handläggarna ute
            på fältet ställer sig frågande till det som ständigt sker med
            ofta ändrade bidragsbestämmelser etc.
          </note>
          <note>
            Riksdagens bemyndigande i denna del avsåg förenklingar. Med anledning
            av det skedda vill jag ställa följande fråga till arbetsmarknadsministern:
          </note>
          <note>
            Är arbetsmarknadsministern beredd att föreslå förändring av nuvarande
            regelverk så att flyttningsbidrag i form av bohagstransport återinförs
            i syfte att öka rörligheten bland de arbetslösa?
          </note>
          <note>
            24 § Kammaren åtskildes kl. 15.57.
          </note>
          <note>
            Förhandlingarna leddes
          </note>
          <note>
            av förste vice talmannen från sammanträdets början t.o.m. 4 §
            anf. 11 (delvis) och
          </note>
          <note>
            av talmannen därefter till sammanträdets slut.
          </note>
        </div>
      </body>
    </text>
  </TEI>
</teiCorpus>
