<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 200001</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 200001</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200001--35</head>
          <docDate when="2000-11-28">2000-11-28</docDate>
        </div>
      </front>
      <body>
        <div>
          <note>
            18.00 - 22.19
          </note>
          <note>
            Det justerade protokollet beräknas utkomma om 3 veckor
          </note>
          <note>
            --------------------------------------------------------------------
          </note>
          <note>
            1 § Justering av protokoll
          </note>
          <note>
            Justerades protokollet för den 22 november.
          </note>
          <note>
            2 § Avsägelse
          </note>
          <note>
            Talmannen meddelade att Inge Carlsson (s) avsagt sig uppdraget
            som ledamot i EU-nämnden.
          </note>
          <note>
            Kammaren biföll denna avsägelse.
          </note>
          <note>
            3 § Kompletteringsval till EU-nämnden
          </note>
          <note>
            Talmannen meddelade att på grund av uppkomna vakanser i EU-nämnden
            hade Socialdemokraternas riksdagsgrupp anmält Sonia Karlsson som
            ledamot efter Inge Carlsson och Inge Carlsson som suppleant efter
            Sonia Karlsson.
          </note>
          <note>
            Talmannen förklarade valda till
          </note>
          <note>
            ledamot i EU-nämnden
          </note>
          <note>
            Sonia Karlsson (s)
          </note>
          <note>
            suppleant i EU-nämnden
          </note>
          <note>
            Inge Carlsson (s)
          </note>
          <note>
            4 § Anmälan om fördröjda svar på interpellationer
          </note>
          <note>
            Till riksdagen hade inkommit följande skrivelser:
          </note>
          <note>
            Interpellation 2000/01:132
          </note>
          <note>
            Till riksdagen
          </note>
          <note>
            Interpellation 2000/01:132 av Anders Sjölund om fristående skolor.
          </note>
          <note>
            Interpellationen kommer att besvaras tisdagen den
          </note>
          <note>
            16 januari 2001.
          </note>
          <note>
            Skälet till dröjsmålet är utlandsresa samt medverkan vid statsbesök.
          </note>
          <note>
            Stockholm den 27 november 2000
          </note>
          <note>
            Utbildningsdepartementet
          </note>
          <note>
            Ingegerd Wärnersson
          </note>
          <note>
            Interpellation 2000/01:133
          </note>
          <note>
            Till riksdagen
          </note>
          <note>
            Interpellation 2000/01:133 av Birgitta Carlsson om idrott och
            hälsa i skolan.
          </note>
          <note>
            Interpellationen kommer att besvaras tisdagen den
          </note>
          <note>
            16 januari 2001.
          </note>
          <note>
            Skälet till dröjsmålet är utlandsresa samt medverkan vid statsbesök.
          </note>
          <note>
            Stockholm den 27 november 2000
          </note>
          <note>
            Utbildningsdepartementet
          </note>
          <note>
            Ingegerd Wärnersson
          </note>
          <note>
            5 § Svar på interpellation 2000/01:97 om verksamheten vid Lunds
            universitets historiska museum
          </note>
          <note>
            Anf. 1 Kulturminister MARITA ULV-
          </note>
          <note>
            SKOG (s):
          </note>
          <note>
            Fru talman! Eva Thalén Finné har frågat om jag är beredd att
            medverka till att Kulturdepartementet tillsammans med Utbildningsdepartementet
            och Lunds universitet utreder huvudmannaskapet för Lunds universitets
            historiska museum i syfte att bibehålla museiverksamheten, med
            bevarad fyndfördelning, i
          </note>
          <note>
            Skåne. Vidare har Eva Thalén Finné frågat om jag är beredd att
            under tiden denna utredning arbetar skapa en samfinansiering mellan
            Lunds universitet, Kulturdepartementet och Utbildningsdepartementet
            för att upprätthålla verksamheten vid Lunds universitets historiska
            museum.
          </note>
          <note>
            Lunds universitets historiska museum är ett statligt museum inom
            Lunds universitet, och det är således universitetet som är huvudman
            för den vid museet bedrivna verksamheten. Universitetsstyrelsen
            har under hösten 2000 beslutat om besparingar för museet på 1
            miljon kronor.
          </note>
          <note>
            Som jag tidigare sagt här i riksdagen utför museet, utöver de
            rena utbildnings- och forskningsinsatserna, värdefulla insatser
            bl.a. när det gäller att bevara arkeologiska föremål från Skåne
            och göra dessa tillgängliga. Det vore mycket beklagligt om den
            verksamheten inte kan fortsätta.
          </note>
          <note>
            Lunds universitet har i ett pressmeddelande den
          </note>
          <note>
            12 november 2000 informerat om att universitetet finner museerna
            viktiga och noterat intresset för bl.a.
          </note>
          <note>
            Historiska museet. Universitetet har beslutat utreda museifrågorna
            för att få till stånd en långsiktig lösning för universitetets
            museer och samlingar. Utredningen ska ske i dialog med bl.a. Statens
            historiska museum, Riksantikvarieämbetet, Region Skåne och
          </note>
          <note>
            Kulturen i Lund. Ambitionen är enligt universitetet att snabbt
            komma fram till en konstruktiv lösning.
          </note>
          <note>
            Från universitetet har jag inhämtat att utredningen ska tillsättas
            så snart som möjligt.
          </note>
          <note>
            Eftersom universitetet har beslutat utreda frågan om en långsiktig
            lösning för museet vill jag avvakta utredningens förslag och det
            beslut som universitetet fattar med anledning av förslaget.
          </note>
          <note type="speaker">
            Anf. 2 EWA THALÉN FINNÉ (m):
          </note>
          <note>
            Fru talman! Jag vill börja med att tacka kulturministern för
            svaret. Jag kan i grunden se att vi är överens om att det vore
            beklagligt om verksamheten vid
          </note>
          <note>
            Lunds universitets historiska museum i princip upphörde.
          </note>
          <note>
            Lunds universitets historiska museum används i dag mycket aktivt
            både i utbildningssyfte och för forskning men man visar också
            fram det skånska kulturarvet för allmänheten. Detta anser jag
            måste kunna fortsätta.
          </note>
          <note>
            Situationen som nu har uppstått kommer att innebära att dagens
            omhändertagande av och forskning på fornfynd i stor utsträckning
            kommer att försvinna från Skåne, men också att vården av dagens
            samlingar inte tillfredsställande kommer att kunna skötas.
          </note>
          <note>
            Detta är mycket beklagligt.
          </note>
          <note>
            I dag är situationen den att om inga ytterligare medel tillförs
            för år 2001, vilket ministern måste vara medveten om är mycket
            snart, kommer museets fyndtilldelning från Riksantikvarieämbetet
            att dras tillbaka. Detta kommer de facto att betyda att ansvaret
            förs över till Statens historiska museum.
          </note>
          <note>
            Sedan spelar det ingen roll om Lunds universitet ska påbörja
            en utredning eller inte, skadan kommer att vara skedd. Personalen
            kommer att vara uppsagd och verksamheten bedriven på ett minimum.
            Att återställa redan starkt nedbantad verksamhet är mycket svårt.
          </note>
          <note>
            Det mest intressanta i hela åtgärden är att statens kostnader
            för fyndverksamheten totalt sett kommer att öka med detta agerande.
            Om inte kulturministern anser att de kulturpolitiska skälen är
            starka nog talar hur som helst de ekonomiska effekterna sitt tydliga
            språk. En flytt av fynden från Skåne till Stockholm kostar betydligt
            mer än vad besparingen ger. För att inte hamna i den här olyckliga
            situationen krävs faktiskt konkreta åtgärder nu.
          </note>
          <note>
            En lösning under utredningsskedet skulle kunna vara att en samfinansiering
            mellan staten och museet, på liknande sätt som skett med bildmuseet
            i Umeå, kommer till stånd för att därefter med hjälp av utredningsresultatet
            nå en långsiktig lösning både vad gäller de kommande fynden men
            också för att vårda de nuvarande samlingarna. På detta skulle
            alla parter tjäna: skattebetalarna, personalen och alla vi som
            bor i Skåne. Jag kan här bara vädja till kulturministern att frågan
            tas på allvar nu - inte sedan när skadan redan är skedd.
          </note>
          <note>
            Som landets professorer i arkeologi påpekade i gårdagens DN Debatt
            har Sverige en av världens mest krävande skyddslagar för det arkeologiska
            kulturarvet. Då måste i konsekvensens namn åtaganden för att omhänderta
            detta arv följas upp. Det går inte att låta i princip obegränsade
            resurser pumpas in för att utföra arkeologiska undersökningar
            och samtidigt inte tillse att fynden blir omhändertagna på bästa
            sätt. Då haltar på något sätt lagstiftningen.
          </note>
          <note>
            Av vilket skäl är ministern i dag inte beredd att vidta någon
            konkret åtgärd?
          </note>
          <note type="speaker">
            Anf. 3 ULF NILSSON (fp):
          </note>
          <note>
            Fru talman! Det här ämnet om Lunds universitets historiska museum
            som Ewa Thalén Finné tar upp i dag har ju redan varit föremål
            för diskussion. Jag hade en interpellation i samma ärende i våras.
            Det föreligger också en flerpartimotion i detta ämne i höst.
          </note>
          <note>
            Situationen är ju den, som Ewa Thalén Finné sade, att vi har
            ett museum som av historiska skäl ligger under Lunds universitet
            men som utför ett uppdrag som är fullt jämförbart med Statens
            historiska museum i Stockholm. Lunds historiska museum har ju
            ansvar för att samla in, katalogföra, systematisera och ta hand
            om allt uppgrävt material från Sydsverige.
          </note>
          <note>
            Med det besparingsförslag som nu genomförs har helt enkelt museet
            inte någon som helst möjlighet att uppfylla det uppdraget. Vad
            händer om museet inte kan uppfylla uppdraget? Jo, då får någon
            annan ta över, i det här fallet Statens historiska museer. Det
            innebär också att allt material kommer att flyttas till
          </note>
          <note>
            Stockholm.
          </note>
          <note>
            Det finns två stora negativa konsekvenser av att flytta det sydsvenska
            arkeologiska materialet till
          </note>
          <note>
            Stockholm.
          </note>
          <note>
            Det ena är att man har byggt upp ett regionalt kulturarv som
            har betydelse för en historiskt intresserad allmänhet och för
            forskare vid Lunds universitet som går förlorat.
          </note>
          <note>
            Det andra är att det rent ekonomiskt, som Ewa
          </note>
          <note>
            Thalén Finné sade, förefaller vara en väldigt dålig lösning.
            Om man ser på första årets kostnader finner man att Lunds universitet
            skulle spara ungefär 1 miljon, medan den extra kostnaden för Statens
            historiska museum skulle bli 3 ½ miljon. Det skulle alltså bli
            en utökad kostnad. Mycket talar också för att det kommer att bli
            ökade kostnader även kommande år.
          </note>
          <note>
            Fru talman! Jag tror att det är dags att ni slutar resonera om
            vems ansvarsområde det här tillhör och verkligen engagerar er
            i detta oavsett vilket departement ni råkar tillhöra. För mig
            är det rätt uppenbart att det är Kulturdepartementet som har det
            övergripande ansvaret för kultur och för museer. Därför efterlyser
            jag nu, när debatten har pågått så många månader utan att några
            lösningar kommit till stånd, att kulturministern ger ett besked
            om att hon är beredd att engagera sig i frågan.
          </note>
          <note>
            Jag tycker att interpellantens begäran till kulturministern om
            en utredning som ska pröva huvudmannaskapet och komma fram till
            eventuella lösningar är väldigt modest och rimlig. Jag upprepar
            därför: Anser inte kulturministern att det här tillhör kulturministerns
            ansvar och Kulturdepartementets område? Är det inte lite farligt
            att bara vänta på att besparingar ska göra att museet självdör?
            Är det inte sedan en flyttning har ägt rum alldeles för sent att
            ställa saker och ting till rätta igen?
          </note>
          <note>
            Anf. 4 Kulturminister MARITA ULV-
          </note>
          <note>
            SKOG (s):
          </note>
          <note>
            Fru talman! Först till Ewa Thalén Finné: Jag är inte alldeles
            säker på att vården av dagens samlingar skulle behöva drabbas
            alltför hårt av en förändring i
          </note>
          <note>
            Lund och att man skulle hamna i en situation där man måste flytta
            de befintliga samlingarna. Det finns i alla fall delade meningar
            på denna punkt.
          </note>
          <note>
            Däremot kan jag vara fullständigt överens med
          </note>
          <note>
            Ewa Thalén Finné när det gäller att tillgängligheten till de
            befintliga samlingarna helt skulle gå förlorad.
          </note>
          <note>
            Framtida fyndfördelning skulle naturligtvis inte kunna vara aktuell.
          </note>
          <note>
            Det är däremot helt fel att det skulle finnas några obegränsade
            resurser för att finna och gräva upp arkeologiska fynd. Det finns
            inte obegränsade resurser på något område som Kulturdepartementet
            finansierar. Det är ett oerhört väsentligt förhållande. Däremot
            är det naturligtvis viktigt att led nummer två fungerar.
          </note>
          <note>
            Jag kan hålla med om att kostnaderna sannolikt ökar om framtida
            fyndfördelning måste skötas av ett museum i Stockholm. En flyttning
            innebär inte bara ökade kostnader i största allmänhet utan också
            att kostnaderna flyttas från Utbildningsdepartementet till
          </note>
          <note>
            Kulturdepartementet, som inte har några medel för detta, varken
            för den verksamhet som i dag bedrivs i
          </note>
          <note>
            Lund eller för en framtida verksamhet överflyttad till
          </note>
          <note>
            Historiska museet.
          </note>
          <note>
            Jag kan alltså försäkra er att mitt engagemang är väldigt djupt
            i själva sakfrågan. Det är viktigt att
          </note>
          <note>
            Lunds universitets historiska museum, som frivilligt har begärt
            att få ta på sig uppgiften att sköta dessa arkeologiska fynd,
            får en möjlighet att fullgöra sitt uppdrag. Det kan jag emellertid
            påverka endast genom att hävda att man inte kan överge ett uppdrag
            på det sätt som vi i värsta fall skulle kunna tro är på väg att
            ske.
          </note>
          <note>
            Jag utgår dock från att de besked som jag har fått från universitetet
            om att man vill utreda frågan själv och att man söker en långsiktig
            lösning t.ex. tillsammans med Riksantikvarieämbetet, Region Skåne
            och
          </note>
          <note>
            Kulturen i Lund är av stor betydelse för det beslut som ska fattas.
          </note>
          <note>
            Engagemanget är det alltså inte fel på. Däremot blir det förmodligen
            ingen flyttning av befintligt material men en överflyttning av
            kostnader från ett departement med betydande resurser till ett
            departement med obefintliga resurser för att ta på sig detta nya
            uppdrag. Det oroar mig, eftersom verksamheten är viktig.
          </note>
          <note type="speaker">
            Anf. 5 EWA THALÉN FINNÉ (m):
          </note>
          <note>
            Fru talman! För att bemöta resonemanget om vården av dagens samlingar
            kan jag säga att chefen för
          </note>
          <note>
            Lunds universitets historiska museum i ett samtal med mig i dag
            har uttryckt en mycket stor oro över vården av dagens samlingar
            med den besparing som i dag åligger museet. Den frågan kommer
            vi därför tyvärr att få komma tillbaka till. Som det ser ut i
            dag kommer museet inte att ha möjlighet att vårda de här samlingarna
            på ett sådant sätt som skulle behövas.
          </note>
          <note>
            Det som jag tycker är mest olyckligt i den här historien är att
            museet som lyder under Lunds universitet, dvs. under Utbildningsdepartementet,
            inte får tillräckligt med resurser från universitetsledningen
            och att det som konsekvens härav blir merkostnader för Statens
            historiska museum. Detta ligger, som ministern påpekar, under
            Kulturdepartementet, som inte har några pengar. Totalt får staten
            ändå högre kostnader.
          </note>
          <note>
            Jag har tidigare i år i en skriftlig fråga tagit upp detta med
            utbildningsministern, och han uttryckte då att det är självklart
            att man departementen emellan ska ha överläggningar om man kommer
            i den befarade situationen. Jag vill höra om ni har haft något
            samtal mellan Kulturdepartementet och Utbildningsdepartementet
            för att hitta en lämplig lösning. Det är, som sagt, befängt att
            större kostnader totalt sett påförs staten därför att departementen
            inte kan samordna sina uppgifter.
          </note>
          <note type="speaker">
            Anf. 6 ULF NILSSON (fp):
          </note>
          <note>
            Fru talman! Lunds universitets historiska museum har engagerat
            många enskilda människor, företag och institutioner. Man har bl.a.
            haft aktiva kontakter med finansiärer som har varit beredda till
            och ibland också genomfört sponsring och finansiering av olika
            utgrävningar. Det har även förekommit diskussioner om sponsring
            av en förbättring av den utåtriktade verksamheten.
          </note>
          <note>
            Problemet är att under en sådan här svår period, när museet hela
            tiden ifrågasätts, drar sig alla sådana yttre finansiärer undan.
            De har inte lust att lägga pengar i någonting som det kanske inte
            blir någonting av. Detta understryker ännu mer vikten av att det
            väldigt snart kommer ett besked om att museets verksamhet är räddad.
          </note>
          <note>
            Kulturministern höll med om att om Lunds universitets historiska
            museum inte längre kan ta hand om arkeologiskt material, kommer
            det att bli högre kostnader för staten, även om en framtida fyndfördelning
            flyttas över på Utbildningsdepartementet.
          </note>
          <note>
            Min logiska fråga blir då om det inte då vore betydligt enklare
            att låta verksamheten fortsätta som den bedrivs nu, med lägre
            kostnader totalt för staten.
          </note>
          <note>
            Jag kan inte förstå detta skyfflande av pengar, som i verkligheten
            leder till ett minus. Välj en billigare lösning, som samtidigt
            låter Skåne behålla det regionala kulturarvet!
          </note>
          <note>
            Det är bra att kulturministern och utbildningsministern är engagerade
            i den här frågan, men det räcker inte med engagemang, utan det
            behövs nu ett budskap om ett kraftfullt deltagande i utredningar
            och diskussioner, så att man väldigt snart - redan inom några
            månader - kan säga att det här museet kommer att fortsätta sin
            verksamhet och så att sponsorer och intressenter kan känna sig
            välkomna, eftersom det här är något som kommer att hålla i framtiden.
          </note>
          <note>
            Anf. 7 Kulturminister MARITA ULV-
          </note>
          <note>
            SKOG (s):
          </note>
          <note>
            Fru talman! I Regeringskansliet är vi vana vid att arbeta med
            s.k. gemensam beredning. Det är inte det som är problemet.
          </note>
          <note>
            Lunds universitet har att självständigt fatta beslut om hur man
            vill disponera sina medel. Universitetet har valt att göra omfördelningar
            som innebär att just det historiska museet skulle drabbas av en
            neddragning, en besparing på 1 miljon kronor. Det är ett beslut
            som det självständiga universitetet har valt att fatta.
          </note>
          <note>
            Vi - statsråd, riksdagsledamöter och andra engagerade - har deklarerat
            att det historiska museet bedriver en mycket viktig verksamhet.
            Dessutom har det historiska museet frivilligt tagit på sig ett
            uppdrag där man måste följa kulturminneslagens bestämmelser. Det
            får långtgående konsekvenser om det uppdraget inte kan fullföljas.
          </note>
          <note>
            Det är universitetet som har fattat beslutet. Nu har man på universitetet
            sagt att man har lyssnat på reaktionerna och att man tillsätter
            en utredning. Det skriver man bl.a. i ett pressmeddelande. Det
            är alltså inte staten utan universitetet som tillsätter en utredning
            för att finna en långsiktig lösning. Dessutom samarbetar man med
            just de partner man bör samarbeta med. Jag utgår från att det
            kommer att leda till att vi kan bli lugnade, efter de farhågor
            vi har uttalat i olika sammanhang. Jag tror att man på universitetet
            har klart för sig att det är en viktig fråga som snabbt bör få
            en lösning.
          </note>
          <note>
            Det vore fel om vi från regeringens sida i detta skede kom med
            ukaser till Lunds universitet.
          </note>
          <note type="speaker">
            Anf. 8 EWA THALÉN FINNÉ (m):
          </note>
          <note>
            Fru talman! Kulturministern säger att det är för tidigt att på
            regeringsnivå försöka nå en lösning på problemet. Om några månader
            kan det vara för sent att arbeta kraftfullt för att hitta en lösning
            som skulle vara den bästa för det skånska kulturarvet och Lunds
            historiska museum. Det är oroväckande. Det är därför jag har väckt
            frågan nu. Jag ställde också en fråga till utbildningsministern
            i våras. Pengarna försvinner från årsskiftet. Det är därför man
            måste göra någonting nu.
          </note>
          <note>
            Jag vet att det är universitetet som har fattat beslutet. Jag
            vet att ansvaret ytterst ligger hos universitetet. Problemet är
            att universitetet inte har de resurser, de pengar man hade för
            tio år sedan. Universitetet måste göra sina prioriteringar. Om
            någon säger att museiverksamhet inte tillhör ett universitets
            kärnverksamhet, kan jag köpa det. Men detta är olyckligt och mycket
            allvarligt för det skånska kulturarvet och för skåningarna. Jag
            önskar att man tillsammans -
          </note>
          <note>
            universitet, utbildningsdepartement, kulturdepartement och övriga
            aktörer som ministern nämnde tidigare - försökte finna en lösning.
            Det hastar tyvärr med en kortsiktig lösning, innan verksamheten
            dras ned till ett sådant minimum att det inte finns något kvar
            att rädda.
          </note>
          <note>
            Överläggningen var härmed avslutad
          </note>
          <note>
            6 § Svar på interpellation 2000/01:98 om taltidningstjänster
            via Internet
          </note>
          <note>
            Anf. 9 Kulturminister MARITA ULV-
          </note>
          <note>
            SKOG (s):
          </note>
          <note>
            Fru talman! Ola Karlsson har frågat vilka åtgärder jag avser
            att vidta för att resurserna för taltidningstjänster används för
            att i första hand gagna de synskadade.
          </note>
          <note>
            Innan jag svarar på Ola Karlssons fråga vill jag informera om
            hur taltidningsverksamheten bedrivs i dag och om bakgrunden till
            det uppdrag som regeringen gett Taltidningsnämnden.
          </note>
          <note>
            Taltidningar framställs i dag på två olika sätt: som redigerad
            inläst tidning och som talsyntestidning. De inlästa taltidningarna
            distribueras till abonnenten på två olika sätt, med postdistribuerade
            kassetter eller via radions P 1-nät. Den senare distributionsformen
            är den vanligaste. Talsyntestidningarna distribueras också på
            två olika sätt. Beroende på bl.a. antalet abonnenter på respektive
            tidning sker distributionen via radio eller telefonförbindelse.
          </note>
          <note>
            Sedan mitten av 1990-talet har utbyggnadstakten av nya taltidningar
            varit måttlig med någon eller några få nya taltidningar per år.
            För närvarande ger
          </note>
          <note>
            85 dagstidningsföretag också ut taltidningar. Av dessa är 64
            s.k. radiotidningar, 12 kassettidningar och 12
          </note>
          <note>
            talsyntestidningar. Tre av de 85 tidningsföretagen ger ut både
            en radiotidning och en talsyntestidning. Det sammanlagda antalet
            abonnenter uppgick den 1 oktober i år till 9 195. Av dessa hade
            8 079 radiotidning,
          </note>
          <note>
            631 kassettidning och 485 talsyntestidning. Den övervägande delen
            hade alltså radiotidning, och en mycket liten andel hade talsyntestidning.
            Antalet abonnenter på kassettidningar har minskat under senare
            år, medan antalet abonnenter på radiotidningar är relativt konstant.
            Sedan den 1 januari 1998 har det tillkommit fyra nya talsyntestidningar,
            men det sammanlagda antalet abonnenter har trots detta endast
            ökat med ett knappt femtiotal.
          </note>
          <note>
            Bakgrunden till det uppdrag som regeringen gett
          </note>
          <note>
            Taltidningsnämnden är följande. Den nuvarande generationen av
            radiotidningsmottagare togs fram under 1980-talet och bygger på
            analog teknik med upptagning på vanliga kassettband. De komponenter
            som ingår i nuvarande mottagare förekommer inte längre på marknaden.
            För att säkerställa tillgången till taltidningar måste antingen
            stora och kostsamma omkonstruktioner göras eller en ny mottagare
            tas fram.
          </note>
          <note>
            Nu till Ola Karlssons fråga och de frågeställningar i övrigt
            som aktualiseras i interpellationen.
          </note>
          <note>
            Ola Karlsson har frågat vilka åtgärder jag avser att vidta för
            att resurserna för taltidningstjänster används för att i första
            hand gagna de synskadade. Jag vill peka på att det inte bara är
            synskadade som har rätt att abonnera på taltidningar. Denna rätt
            tillkommer också afatiker, dyslektiker och andra som inte kan
            hålla i eller bläddra i en dagstidning.
          </note>
          <note>
            Jag håller med Ola Karlsson om att kostnaderna för Internettjänster
            minskar samtidigt som tekniken förbättras. Av särskilt intresse
            från taltidningssynpunkt är förstås att talsyntesens kvalitet
            höjs samt att användargränssnittet mellan människa och maskin
            förbättras. Denna utveckling är välkommen för att kunna erbjuda
            taltidningar av hög kvalitet.
          </note>
          <note>
            Den stora gruppen läshandikappade efterfrågar emellertid fortfarande
            den inlästa taltidningen. Ett exempel på detta är följande: När
            Dagens Nyheter lade ned sin inlästa taltidning och övergick till
            talsyntestidning minskade antalet abonnenter från ca
          </note>
          <note>
            500 till lite över 100. Samma förhållande kan ses när det gäller
            de tidningar som har både inläst taltidning och talsyntestidning.
            Andelen läsare av talsyntesversionerna ligger under 10 % av det
            sammanlagda antalet läsare av taltidningar.
          </note>
          <note>
            Detta kan hänga samman med att en stor andel av taltidningsläsarna
            är äldre människor som på grund av ålder eller sjukdomar inte
            längre kan läsa den papperstryckta tidningen. Denna grupp av äldre
            taltidningsläsare saknar ofta - till skillnad från många yngre
            läsare - vana och kunskaper om hur man hanterar en dator.
          </note>
          <note>
            När det gäller frågan om talsyntes kontra inlästa tidningar kan
            jag konstatera att Taltidningsnämnden i sitt beslut om överlämnande
            av Teracom AB:s rapport framhållit just det förhållande som Ola
            Karlsson pekar på, nämligen att framställning av talsyntestidningar
            är mycket billigare än inlästa tidningar.
          </note>
          <note>
            Nämnden har understrukit att dessa kostnadsskillnader måste vägas
            in i det fortsatta arbetet med en ny mottagare.
          </note>
          <note>
            När det gäller frågan om distributionsform rekommenderar Teracom
            AB visserligen att DAB-
          </note>
          <note>
            tekniken ska användas. Men av rapporten framgår dessutom att
            det finns möjlighet att distribuera taltidningsmaterialet via
            Internet.
          </note>
          <note>
            Taltidningsnämndens rapport bereds för närvarande inom Regeringskansliet.
            Under beredningen finns det flera viktiga aspekter som måste beaktas
            i hela kedjan från framställning och distribution till mottagning.
            Precis som Ola Karlsson påpekar måste ekonomiska överväganden
            göras. Dessutom måste hänsyn tas till de läshandikappades behov.
            Den fortsatta beredningen får utvisa på vilket sätt taltidningarna
            ska framställas samt vilka tekniska lösningar som ska väljas.
          </note>
          <note type="speaker">
            Anf. 10 OLA KARLSSON (m):
          </note>
          <note>
            Fru talman! Låt mig först börja med att tacka för svaret, som
            var ett ovanligt fylligt svar.
          </note>
          <note>
            Taltidningarna är ett bra sätt för synhandikappade att delta
            i det demokratiska samtalet och följa med i det som händer i samhället
            och på den egna orten.
          </note>
          <note>
            Taltidningarna är därmed mycket viktiga för många av de läshandikappade.
          </note>
          <note>
            Det har därför gjort mig lite orolig när jag har läst tidningsmaterial
            och annat som tyder på att Teracom förordar DAB-tekniken. Mitt
            intryck har varit att det i första hand inte görs för att stärka
            de läshandikappade, utan det görs för att skapa en flytväst åt
            DAB-
          </note>
          <note>
            tekniken.
          </note>
          <note>
            DAB-tekniken har Teracom slagits för under ganska många år hittills.
            Trots flera hundra satsade miljoner är det ytterligt få mottagare
            ute på marknaden. DAB-tekniken har hittills varit ett monumentalt
            misslyckande för Teracom. Det vore synd om taltidningarna blev
            ett verktyg inte för att gagna de synskadade och läshandikappade
            utan för lyfta Teracoms
          </note>
          <note>
            DAB-teknik.
          </note>
          <note>
            Jag tror att radiotjänster går mot en digitalisering.
          </note>
          <note>
            Med det sagt tror jag också att det inte är självklart att digitalisering
            av radion med nödvändighet måste heta
          </note>
          <note>
            DAB. Det kan lika gärna vara radio på Internet, dvs.
          </note>
          <note>
            nätradio. Det innebär att man också kan distribuera talade tidningar
            via Internetteknik. Internet är inte detsamma som talsyntes.
          </note>
          <note>
            Om man nu mer skulle välja tekniken med talsyntes så öppnar det
            för hela världen och inte bara för de lokala tidningarna. Det
            öppnar möjligheter att ta del av ett mycket större utbud av tidningar
            och annat skrivet material. Det finns många delar i detta och
            många saker att bedöma.
          </note>
          <note>
            Teknikutvecklingen går fantastiskt snabbt. Talsyntesprogrammen
            utvecklas också snabbt. Internettekniken vad gäller nätradio utvecklas
            också fantastiskt snabbt i dessa dagar. Då är det fel att låsa
            in sig i en teknik som DAB-tekniken, som hittills har visat sig
            ha väldigt svårt att lyfta.
          </note>
          <note>
            Än en gång: Låt mig tacka för ett fylligt svar. Jag hoppas att
            departementet verkligen ser till att det är de läshandikappade
            och synskadade som ska stödjas och inte enskilda teknikprojekt.
          </note>
          <note>
            Anf. 11 Kulturminister MARITA ULV-
          </note>
          <note>
            SKOG (s):
          </note>
          <note>
            Fru talman! Jag är glad över att jag för första gången i mitt
            politiska liv, tror jag, får vara överens med Ola Karlsson.
          </note>
          <note>
            Det är oerhört viktig att vi kan använda den nya tekniken på
            ett sådant sätt att de som har läshandikapp eller är synskadade
            blir mer jämlika de av oss ännu inte har något funktionshinder.
            Det gäller särskilt tillgång till medier, något som är så viktigt
            för att vi ska fungera fullt ut som demokratiska varelser och
            samhällsvarelser. Vi är alltså helt överens om att det är viktigt
            att tillvarata ny teknik för att stötta dessa grupper som fortfarande
            har svårt att få samma tillgång till information och debatt som
            vi andra.
          </note>
          <note>
            Sedan gillar jag inte demoniseringen av ett vanligt statligt
            företag som Ola Karlsson ägnar en så betydande del av sin politiska
            verksamhet åt. Att Teracom fick i uppdrag att ta fram en rapport
            om tekniken på detta område berodde på att Taltidningsnämnden
            gjorde en sedvanlig upphandling. Upphandlingsförfarandet ledde
            till att Teracom var det företag som skulle ha uppdraget om man
            skulle följa regelverket.
          </note>
          <note>
            Som jag sade i mitt första svar fortsätter vi självfallet beredningen
            av ärendet i Regeringskansliet. Det innebär också att vi söker
            ytterligare kunskap och ytterligare information. För oss är det
            väldigt viktigt att det syntetiska talet för närvarande upplevs
            som mindre angenämt att lyssna till än en mänsklig röst.
          </note>
          <note>
            Det har vi tagit fasta på, vilket inte innebär att vi har fattat
            något som helst beslut heller i den frågan.
          </note>
          <note type="speaker">
            Anf. 12 OLA KARLSSON (m):
          </note>
          <note>
            Fru talman! Jag ska först kommentera det allra sista som statsrådet
            sade. Att man bedömer syntetiskt tal som mindre intressant innebär
            inte med nödvändighet att man måste välja DAB-tekniken. Med hjälp
            av nätradio kan man förmedla riktigt tal också via
          </note>
          <note>
            Internet på ett sätt som skulle göra DAB-tekniken onödig.
          </note>
          <note>
            Låt mig än en gång säga: Lås inte fast de läshandikappade i en
            teknik som har haft så alldeles ovanligt svårt att lyfta som DAB-tekniken
            har haft.
          </note>
          <note>
            Sedan konstaterar statsrådet att jag skulle ägna mig åt demonisering
            av ett alldeles vanligt företag, nämligen Teracom. Det behövs
            inte. Teracom sköter det förträffligt bra alldeles själv. Jag
            kan inte komma på något annat statligt företag som ägnar sig åt
            att subventionera abonnemangen av Stenbecks kommersiella TV-kanaler.
            Demoniseringen klarar Teracom alldeles själv.
          </note>
          <note>
            Överläggningen var härmed avslutad.
          </note>
          <note>
            7 § Svar på interpellation 2000/01:41 om resursanvändningen inom
            högskolans grundutbildning
          </note>
          <note type="speaker">
            Anf. 13 Utbildningsminister THOMAS ÖSTROS (s):
          </note>
          <note>
            Fru talman! Ulf Nilsson har frågat mig vilka åtgärder regeringen
            avser att vidta med anledning av
          </note>
          <note>
            Riksdagens revisorers rapport om resursanvändningen inom högskolans
            grundutbildning.
          </note>
          <note>
            Regering och riksdag genomför nu en kraftig satsning på högre
            utbildning. Under perioden 1997-
          </note>
          <note>
            2003 tillförs högskolan resurser för närmare
          </note>
          <note>
            100 000 nya permanenta högskoleplatser. För att upprätthålla
            kvaliteten i utbildningen är varje ny högskoleplats fullt finansierad.
          </note>
          <note>
            Samtidigt förbättras kvaliteten i den högre utbildningen genom
            dels förstärkt studentinflytande, dels utvecklad extern kvalitetsgranskning
            i Högskoleverkets regi. För att utveckla lärosätenas interna kvalitetsarbete
            har studenternas möjligheter till inflytande stärkts, bl.a. genom
            att de har fått rätt att ingå i alla beredande och beslutande
            organ inom högskolan som har betydelse för utbildningen och studenternas
            situation. Alla studenter har dessutom getts möjlighet till inflytande
            genom obligatoriska kursutvärderingar.
          </note>
          <note>
            Samtidigt höjs ambitionsnivån avseende Högskoleverkets granskningsarbete.
            Högskoleverket ska fr.o.m. 2001 och med en periodicitet om sex
            år genomföra ämnes- och programutvärderingar av samtliga utbildningar
            för generella examina och yrkesexamina, inklusive forskarutbildningen.
          </note>
          <note>
            En viktig satsning som bidrar till att långsiktigt höja kvaliteten
            och stärka forskningsanknytningen i högskolans grundutbildningar
            är de ökande resurserna till grundforskning och forskarutbildning.
            Under perioden 2000-2003 tillförs sammanlagt 1,3 miljarder kronor
            i höjda anslag. Under 1990-talet fördubblades det årliga antalet
            forskarexaminerade i Sverige, och regeringens ambition är att
            fortsätta denna utbyggnad.
          </note>
          <note>
            Därigenom läggs grunden för en ökning av antalet forskarutbildade
            lärare i högskolan.
          </note>
          <note>
            Trots den kraftiga utbyggnaden av högskolan är det fortfarande
            betydligt fler som vill skaffa sig en högre utbildning än vad
            det finns utbildningsplatser för. Dessutom är arbetsgivarnas efterfrågan
            på högskoleutbildad personal större än någonsin. Tanken är mig
            därför främmande att, som exempelvis Folkpartiet motionerar om
            till höstens riksdag, minska utbyggnaden med 6 000 platser och
            därigenom hindra ett stort antal personer att läsa på högskolan.
          </note>
          <note>
            I den rapport som Ulf Nilsson refererar till har revisorerna
            genomfört en granskning i vilken prestationer och resultat i högskolornas
            grundutbildning ställs mot de resurser som tilldelats verksamheten.
            En av flera aspekter som berörs är skillnaderna i resurstilldelning
            och undervisningstid per student mellan olika utbildningsområden.
          </note>
          <note>
            Nuvarande mål- och resultatstyrda resurstilldelnings- och styrsystem
            för grundutbildningen har med vissa justeringar fungerat relativt
            väl sedan 1993/94.
          </note>
          <note>
            Att detta system skulle ligga fast var därför en utgångspunkt
            när regeringen i september 1999 tillkallade en särskild utredare
            med uppdrag att utreda vissa frågor med anledning av styrningen
            av högskolorna. I
          </note>
          <note>
            uppdraget ingick bl.a. att utvärdera de nuvarande ersättningsnivåerna
            för olika utbildningsområden och att föreslå eventuella justeringar
            inom givna ekonomiska ramar.
          </note>
          <note>
            Utredaren har nyligen lämnat sitt betänkande, som nu har skickats
            ut på remiss till i första hand samtliga universitet och högskolor.
            Utredningen tillsammans med remissyttrandena kommer att utgöra
            en viktig grund för regeringens ställningstagande till vilka åtgärder
            som bör vidtas för att ytterligare förbättra högskolans styrsystem.
            Det är därför i dag för tidigt att besvara Ulf Nilssons fråga
            om vilka åtgärder i övrigt jag avser att vidta.
          </note>
          <note type="speaker">
            Anf. 14 ULF NILSSON (fp):
          </note>
          <note>
            Fru talman! Jag vill tacka utbildningsministern för svaret. Han
            redovisar ett antal åtgärder som är genomförda, som förstärkt
            studentinflytande, obligatoriska kursutvärderingar och högre ambitionsnivå
            när det gäller Högskoleverkets utvärderingar.
          </note>
          <note>
            De här förändringarna är positiva. De har också välkomnats av
            Folkpartiet. Vi har i vissa avseenden velat gå längre än regeringen,
            bl.a. genom att föreslå ett fristående kvalitetsinstitut vid sidan
            av Högskoleverket.
          </note>
          <note>
            Men min fråga handlar om något annat, och tyvärr tycker jag inte
            att ministern svarar på det. Min fråga handlar om undervisningens
            kvalitet. Ett antal uppgifter har kommit om att undervisningens
            kvalitet riskerar att urholkas eller - ännu värre - redan har
            urholkats. Riksdagens revisorer konstaterar att antalet lärartimmar
            sjunkit drastiskt på många håll. Revisorerna har utnyttjat företrädare
            för åtta lärosäten och kommit fram till att studenternas lärartid
            har minskat.
          </note>
          <note>
            T.ex. rapporterar Linköpings universitet att studenterna inom
            samhällsvetenskap och humaniora bara får tre fyra timmars undervisning
            i veckan. I en annan rapport från Högskoleverket från i våras
            redovisas att
          </note>
          <note>
            A-studenterna, dvs. de på den första grundläggande nivån, ligger
            på vad som tidigare skulle ha betraktats som C-nivån när det gäller
            att träffa lärare få gånger.
          </note>
          <note>
            För t.ex. biologi på A-nivå vid Stockholms universitet har antalet
            lärartimmar minskat från 8,3 till 6,4 i veckan.
          </note>
          <note>
            Den allvarligaste kritiken från Riksdagens revisorer är kanske
            att det inte är möjligt att undersöka detta närmare, eftersom
            regeringen inte har formulerat något mål för undervisningstätheten
            på grund av att det saknas enhetliga mått att följa upp det med.
            Det finns inte någon löpande redovisning av studenternas lärartid
            vare sig på nationell eller lokal nivå.
          </note>
          <note>
            Samtidigt har Ingemar Linds utredning om högskolans styrning
            visat att resurserna i pengar räknat minskat kraftigt de senaste
            åren. Om man räknar med utgifter för löneökningar m.m. så har
            prislappen per student minskat med minst 20 %. Därför föreslår
          </note>
          <note>
            Ingemar Lind i sin utredning att pengar förs över till humaniora,
            som drabbats särskilt hårt.
          </note>
          <note>
            Fru talman! Utbildningsministern brukar säga att nya studerandegrupper
            innebär att högskolorna måste arbeta på ett annat sätt och kunna
            möta studenter som kanske behöver mer stöd och mer handledning.
            Men utvecklingen går ju i motsatt riktning! Med minskade resurser
            blir det mindre tid, färre lärartimmar och mindre handledning.
            Det måste väl vara det motsatta som behövs om nya studerandegrupper
            ska komma in i högskolan.
          </note>
          <note>
            Jag respekterar att utbildningsministern inte i dag kan redovisa
            ett antal framtida konkreta åtgärder som svar på en interpellation,
            men jag hade faktiskt väntat mig en diskussion om förhållandet
            kvantitet-kvalitet och ett erkännande av att det föreligger ett
            problem här. Därför vill jag upprepa själva kärnan i min fråga:
          </note>
          <note>
            Ser ministern några problem med att utbyggnaden av högskolan
            skett till priset av kraftigt minskade resurser? Tänker ministern
            starta och delta i en diskussion kring dessa frågor?
          </note>
          <note type="speaker">
            Anf. 15 SOFIA JONSSON (c):
          </note>
          <note>
            Fru talman! Jag ser precis som Ulf Nilsson fram emot att höra
            utbildningsministern och kunna föra en diskussion om den framtida
            kvaliteten i skolorna.
          </note>
          <note>
            Centerpartiet har under förra mandatperioden varit med och sett
            till att den stora utbyggnaden av högskolan och universiteten
            kom till. Det är någonting som vi är väldigt glada för. Man kan
            se att antalet utbildningsplatser har ökat med ungefär 50 % under
            den senaste tioårsperioden. Det ser vi som ett bra steg i den
            fortsatta högskolepolitiken.
          </note>
          <note>
            Men samtidigt har vi med den diskussionen fört fram att kvaliteten
            i högskolan och universiteten måste stärkas, och absolut inte
            får komma i andra hand med tanke på utvecklingen vad gäller antalet
            platser. Det handlar om forskningspengar, det handlar om den lokala
            friheten och det handlar också om studiesociala frågor, som vi
            lägger in i kvalitetsutvecklingen för den högre utbildningen.
          </note>
          <note>
            Som jag och Centerpartiet ser det är det viktigaste just nu att
            försöka matcha antalet studentplatser, med den ökning som har
            varit, med resurser och kvalitetsutveckling på ett antal olika
            områden.
          </note>
          <note>
            Jag tänkte ta upp ett par saker som Centerpartiet ser för att
            vi ska kunna stärka kvaliteten i den högre utbildningen.
          </note>
          <note>
            För det första gäller det lärartjänsterna och antalet lärare
            i den högre utbildningen. Ulf Nilsson var också inne på detta.
            Man kan se att nyrekryteringen av lärartjänster absolut inte har
            följt med den utveckling och den utbyggnad som har varit i skolorna.
            Det är väldigt tråkigt. Flera skolor har också själva höjt ett
            varningens finger och sagt: Vi behöver hjälp med det här! Hur
            ska vi kunna få nya lärare att komma till våra skolor, och hur
            ska vi kunna utveckla dem?
          </note>
          <note>
            Framför allt har de mindre och medelstora högskolorna sett detta
            som en extra stor problematik. Jag skulle vilja höra med utbildningsministern
            vilken strategi han har för att få fler lärare inom den högre
            utbildningen.
          </note>
          <note>
            För det andra handlar det om forskningsdelen.
          </note>
          <note>
            Som jag ser det ska den framför allt stärka forskarnas och lärarnas
            makt över resurserna. Man bör kunna få till fler högkvalitativa
            forskningsmiljöer, och kunna se att de byggs upp överallt i landet
            och vid de olika lärosätena.
          </note>
          <note>
            Därmed har Centerpartiet och flera andra partier på den borgerliga
            sidan sett med ganska stor besvikelse på den forskningsproposition
            som har lagts fram och som också framöver kommer att diskuteras.
          </note>
          <note>
            Där ser man återigen att resurserna centraliseras och detaljstyrs
            och att skolorna själva inte får den frihet som de egentligen
            skulle behöva, och som utbildningsministern tidigare har talat
            så varmt för.
          </note>
          <note>
            För det tredje gäller det studiesociala frågor. Jag ser den delen
            som en av de största när det gäller att höja kvaliteten vid lärosätena
            runtom i landet. Trots att vi har ökat antalet platser har vi
            inte sett att den sociala snedrekryteringen har minskat nämnvärt
            någonstans i hela Sverige. Problemet är hur vi ska kunna hantera
            det här. Den ena delen - och det som har visat sig vara den största
            orsaken till snedfördelningen - är det studiemedelssystem som
            vi har haft. Som jag ser det gäller det också det förslag som
            regeringen har lagt fram om ett studiemedelssystem som inte alls
            kommer att hjälpa till med det här. Centerpartiet har, som utbildningsministern
            vet, lagt fram ett helt eget finansierat förslag om en 50-50-princip
            med hälften bidrag och hälften lån.
          </note>
          <note>
            För det fjärde och sista handlar det om att vi här i riksdagen
            många gånger har diskuterat olika enskilda delar vad gäller studenterna
            och deras situation, men att vi aldrig har tagit ett helhetsgrepp.
            Vi i Centerpartiet har flera gånger frågat efter och begärt en
            studiesocial utredning. Min sista fråga till ministern blir:
          </note>
          <note>
            När tänker ministern ta upp frågan om en studiesocial utredning?
          </note>
          <note type="speaker">
            Anf. 16 PER BILL (m):
          </note>
          <note>
            Fru talman! Det är bra att Ulf Nilsson har initierat den här
            debatten. Vad vi behöver är nämligen starka och självständiga
            universitet och högskolor. Man behöver inte vara ute på många
            universitet och högskolor för att få höra att anslagen per plats
            har urholkats de senaste åren - 15 %, säger en del, 20 %, säger
            man på andra ställen. Detta är mycket oroande om man också ser
            till den ökade centralisering av utbildningen och forskningen
            som sker just nu i regeringen.
          </note>
          <note>
            Det börjar bli dags att gå från diskussion till handling! Vi
            moderater har i vårt budgetförslag föreslagit att man successivt
            ska starta en återuppbyggnad av anslagen per plats.
          </note>
          <note>
            Vi har t.ex. för år 2001 avsatt 240 miljoner, för år
          </note>
          <note>
            2002 440 miljoner och för år 2003 600 miljoner mer än vad regeringen
            har som en ökning per plats. Det är nästan 1,3 miljarder mer i
            grundutbildningsanslag än vad som finns i regeringens budget.
            Jag är helt övertygad om att det skulle ge en klart ökad kvalitet
            på undervisningen. Att träffa sin lärare - det är väl sällan professorn
            nuförtiden - tre fyra timmar i veckan är alldeles för lite. Jag
            hörde att det på något universitet var över 200 studenter per
            lärare. Jag tycker att det låter som en massutbildning där det
            är tveksamt om man kan hålla den kvalitet som vi vill ha.
          </note>
          <note>
            Det andra och minst lika viktiga är att jag tror att det också
            är dags att aktualisera en debatt om hur platsfördelningen ska
            ske. Den tiden är över när staten kunde säga att om fem år behöver
            vi x läkare, y tandläkare och z bibliotekarier, och sedan försökte
            man fixa detta i Tayloristisk anda genom ett antal utbildningsplatser.
            Om detta någonsin har fungerat, vilket jag tvivlar på, så fungerar
            det definitivt inte nu när vi har en global värld och människor
            har möjlighet att röra på sig.
          </note>
          <note>
            Därför tycker jag att det vore intressant att föra en diskussion
            som mer handlar om hur vi ska se till att varje individ kan skaffa
            sig den utbildning som han eller hon skulle vilja ha för att kunna
            förverkliga sitt livsprojekt. Jag tror att summan av de här livsprojekten
            är betydligt starkare än det Tayloristiska system som vi nu har.
          </note>
          <note>
            Då borde man försöka hitta ett system för hur man fördelar ut
            pengen som i första hand följer studentens val och som också försöker
            främja ökad kvalitet på universitet och högskolor. Sedan måste
            man naturligtvis ha en grundplåt till varje universitet och högskola
            så att de har möjligheter att hålla den kvalitet som vill att
            de ska hålla.
          </note>
          <note type="speaker">
            Anf. 17 Utbildningsminister THOMAS ÖSTROS (s):
          </note>
          <note>
            Fru talman! De senaste årens högskolepolitik har tillfört högskolorna
            resurser i en omfattning som det knappast går att hitta jämförelser
            till. Alla högskolor har fått nya reala resurser. Varje högskola
            har fått chansen att använda nya pengar till att ta emot nya studenter.
            Det har också inneburit att tiotusentals studenter har fått chansen
            att studera på ett sätt som inte fungerade förut därför att det
            fanns alldeles för få platser och för lite resurser i högskolan.
            Sammantaget har utbyggnaden kostat drygt 6 miljarder kronor. Det
            handlar om mycket stora resurstillskott.
          </note>
          <note>
            Det är klart att det också har varit besparingar i högskolan.
            Det skedde under saneringsåren. De senaste åren har högskolan
            sluppit undan besparingar eftersom själva saneringspolitiken är
            över. Men under saneringspolitiken fick all offentlig verksamhet
            spara.
          </note>
          <note>
            På den tiden var Centerpartiet villigt att ta ansvar och var
            med om den besparingspolitiken. Vi vet ju alla att
          </note>
          <note>
            Moderaterna och Folkpartiet var ivriga att spara de också, och
            än mer eftersom de också ville sänka skatterna i mycket stor utsträckning.
          </note>
          <note>
            Nu är den perioden över, men det är klart att besparingarna genomfördes
            då i mitten på 90-talet. Nu får alla högskolor ökade resurser.
            I en expansiv period, som den vi nu är inne i, innebär det också
            att de får goda möjligheter att arbeta med att höja kvaliteten.
            Men det är klart att skuggorna från saneringsåren finns kvar.
            Det är ingen tvekan om att det finns skäl att se över resurserna
            även framöver. Men glöm inte att vi lever i en mandatperiod som
            svensk utbildningspolitik inte har sett maken till på många år!
          </note>
          <note>
            Ulf Nilsson säger att det inte finns något mål formulerat för
            exakt hur många timmar man ska ha när det gäller föreläsningar
            och annat. Jag tycker inte att det är lämpligt. Jag tycker att
            regering och riksdag under 90-talet på ett bra sätt har lämnat
            makten och inflytandet över utbildningen till högskolorna själva.
          </note>
          <note>
            Jag håller med Per Bill om att den tiden när vi kunde styra i
            detalj över yrkesgrupper och inriktningar är förbi.
          </note>
          <note>
            Högskolorna måste själva få formulera och arbeta fram sin metod
            att bedriva utbildning. I botten ska det finnas goda resurser,
            men riksdag och regering ska inte styra om det ska vara seminarietimmar
            eller föreläsningstimmar och hur många som ska vara i lokalen.
            Jag tror att det är ett väldigt ineffektivt system.
          </note>
          <note>
            En kritik som jag kan tycka att man kan ha generellt sett mot
            Riksdagens revisorers rapport är att det finns en strävan efter
            att gå tillbaka till det gamla detaljreglerade systemet. Det kommer
            jag inte att vilja medverka till.
          </note>
          <note>
            Däremot ska vi naturligtvis fortsätta att utveckla kunskapen
            och informationen om läget. Då spelar
          </note>
          <note>
            Högskoleverket en väldigt central roll. När de nu får en mycket
            stark roll att vara den kvalitetsutvärderande, oberoende statliga
            myndigheten tror jag att det kommer att få effekter ute på högskolorna.
            All högskoleutbildning ska regelmässigt utvärderas. Utvärderingen
            ska vara återkommande på så sätt att om man inte klarar kraven
            för högskolemässighet riskerar man i slutändan också examensrättigheterna
            på det området.
          </note>
          <note>
            Därmed har vi ett av Europas mest ambitiösa kvalitetsutvärderingssystem.
            Det, tillsammans med ett arbete för att stärka resurserna, kommer
            att hålla oss kvar där vi ligger nu med en internationellt sett
            mycket framstående utbildning på högskolan.
          </note>
          <note>
            Det är en strategisk framtidsfråga som också en mycket stark
            forskningsproposition fokuserar väldigt mycket på. Den är inriktad
            på just detta med generationsskiftet och rekrytering av forskare
            och lärare i framtiden. Det handlar om en stor satsning på forskarutbildning
            och unga forskares möjligheter att bryta sin egen karriär. Det
            handlar om strategiska områden där det är väldigt viktigt att
            Sverige har välutbildade forskare som kan ta vid när generationsskiftet
            slår till.
          </note>
          <note>
            Jag återkommer till de många frågorna i mina fortsatta repliker.
            Jag hoppas att jag får intressanta repliker från mina kolleger.
          </note>
          <note type="speaker">
            Anf. 18 ULF NILSSON (fp):
          </note>
          <note>
            Fru talman! I sitt andra inlägg säger utbildningsministern att
            reala resurser har tillförts. I sitt svar på interpellationen
            säger han att forskarutbildningen har expanderat kraftigt. Men
            det är ju inte ointressant att se antalet människor som de pengar
            som delas ut ska läggas på. Alla rapporter som vi har tagit del
            av,
          </note>
          <note>
            Riksdagens revisorers rapport och utredningen om högskolans styrning,
            visar att resurserna per student har minskat. När det gäller forskarutbildningen
            vill jag påstå att det i regeringens forskningspolitik bara finns
            pengar till hälften av de forskare högskolorna skulle behöva och
            det antal forskare regeringen har satt upp som mål. Även här behövs
            det en diskussion och ett erkännande av att svensk högre utbildning
            lider av sned viktfördelning mellan kvalitet och kvantitet.
          </note>
          <note>
            Den berömda utredningen Grundbulten beräknade att studenterna
            skulle ha tillgång till cirka nio lärartimmar i veckan i snitt.
            Nu närmar man sig antalet tre.
          </note>
          <note>
            Det är klart att vi inte ska centralstyra hur många lärartimmar
            vi ska ha på de olika lärosätena, som utbildningsministern säger.
            Det är det väl ingen här som vill. Men det är naturligtvis viktigt
            att fråga sig hur nya studentgrupper påverkas av en sådan drastisk
            förändring av antalet lärartimmar. Det är en fråga som borde ställas
            i utvärderingar. Dessutom är det naturligtvis intressant och viktigt
            att efterfråga en statistik över hur många lärartimmar som studenterna
            har tillgång till för att ha med den siffran när man utvärderar
            kvaliteten.
          </note>
          <note>
            Fru talman! I utbildningspolitiken, som i all annan politik,
            handlar det om att våga välja mellan olika prioriteringar och
            göra svåra val. Vi i Folkpartiet t.ex.
          </note>
          <note>
            minskar i vår budget på arbetsmarknadsåtgärder men lägger till
            1 ½ miljard mer än regeringen till forskning och forskarutbildning
            de närmaste tre åren. Vi föreslår en viss minskning av högskolornas
            utbyggnad men höjer i stället prislappen per student för att de
            som går på högskolan ska få en bra utbildning.
          </note>
          <note>
            Om regeringen hade lyckats visa ett bra sätt att finansiera höjd
            kvalitet i studenternas grundutbildning hade Folkpartiet inte
            sagt nej. Vi har samma mål att ungefär hälften av befolkningen
            ska gå vidare till eftergymnasial utbildning. Men med tanke på
            hur lång tid svenska studerande tar på sig för att gå igenom utbildningssystemet
            vore det naturligtvis bättre om vi fick en effektivare utbildning,
            en utbildning som ger studenterna det lärarstöd de behöver. I
            den senaste ESO-rapporten visas med övertygande statistik att
            svenskar tar mycket lång tid på sig genom utbildningssystemet.
            Det är dyrt för den enskilda studenten, och det är dyrt för samhället.
            I verkligheten kanske ett något lägre intag och bättre undervisning
            på sikt skulle ge fler människor möjlighet till en lyckad och
            snabbare genomförd utbildning.
          </note>
          <note>
            Fru talman! Jag menar att man inte bara kan låta bli att diskutera
            de här uppgifterna. Man kan dra olika slutsatser och föreslå olika
            lösningar. Men när förutsättningarna för våra vanliga studenter
            förändras så drastiskt måste frågan i varje fall bli föremål för
            diskussion.
          </note>
          <note>
            Därmed efterlyser jag än en gång en seriös kommentar av utbildningsministern
            om förhållandet mellan kvantitet och kvalitet. Vi liberaler har
            kommit till slutsatsen att resurserna till studenternas grundutbildning
            måste öka. Antingen kan detta ske genom att budgeten ökar eller
            också genom att utbyggnaden av högskolorna sker i långsammare
            takt. En utbildning med dålig kvalitet har ingen student glädje
            av.
          </note>
          <note>
            Vi har inte ärligt kunnat föreslå mer pengar till grundutbildningen
            för studenter, särskilt inte som vi redan vill lägga mer pengar
            på forskning och forskarutbildning. Även det har med kvaliteten
            att göra. I
          </note>
          <note>
            dag är bara 55 % av högskolans lärare disputerade. I
          </note>
          <note>
            själva verket är mindre än hälften av lärarna på våra mindre
            högskolor doktorer.
          </note>
          <note type="speaker">
            Anf. 19 SOFIA JONSSON (c):
          </note>
          <note>
            Fru talman! Resurserna till den högre utbildningen är väldigt
            viktiga, framför allt, som utbildningsministern sade, att det
            finns en koppling mellan utbyggnaden och resurserna till skolorna,
            så att man själv kan vara med och påverka hur den nya skolan,
            de nya platserna ska kunna utvecklas på ett bra sätt för skolan
            i sig men framför allt för studenterna.
          </note>
          <note>
            Men problemet är ju och har varit att resurser och antalet utbildningsplatser
            inte riktigt har hängt ihop, vilket har gjort att skolorna får
            plocka från en del av grundutbildningen och från forskningen till
            att bygga upp. Då blir det ett minus för studenterna. De känner
            inte att de får tillräckligt många timmar med en lärare eller
            möjligheten till egen utveckling.
          </note>
          <note>
            Centerpartiet har i sin budget lagt betydligt mer pengar än regeringen
            som ska gå direkt till högskolorna och universiteten, framför
            allt vad gäller forskning. Regeringen går en omväg och kommer
            återigen med pekpinnar och säger att forskningens och högskolornas
            frihet inte längre är lika viktig, utan nu vill man återigen vara
            med och bestämma hur de olika inriktningarna ska se ut.
          </note>
          <note>
            Men problemet kvarstår. För att platserna över huvud taget ska
            kunna fyllas och för att man ska få studenter till de olika högskolorna
            och universiteten måste jag som student känna att jag har möjligheter,
            att jag har råd att studera och att jag har vissa rättigheter.
          </note>
          <note>
            Jag har inte fått svar på de frågor som jag ställde till utbildningsministern
            tidigare: Hur tänker utbildningsministern arbeta, för det första
            för att se till att det finns fler lärare på våra universitet
            och högskolor, och för det andra för att studenterna själva ska
            känna att de har en trygghet och att de har ekonomiska förutsättningar
            att delta i de högre studierna? Kommer det att bli en studiesocial
            utredning, så att studenternas möjligheter stärks?
          </note>
          <note type="speaker">
            Anf. 20 PER BILL (m):
          </note>
          <note>
            Fru talman! Det har kommit till mer pengar även under 90-talet,
            säger utbildningsministern. Ja, det har det gjort i kronor och
            ören. Men det har också kommit till löneökningar och det har framför
            allt kommit till väldigt många fler studenter. Därmed får vi en
            urholkning av anslagen per plats. Det är det som är det centrala
            i den här debatten.
          </note>
          <note>
            Jag har faktiskt varit på en högskola där man sade att man lade
            till några ytterligare platser på en redan befintlig utbildning.
            De platser som de lade till hade de inte full täckning för. När
            man redan har de fasta resurserna och ändå inte får täckning för
            de ytterligare platserna, måste någonting vara väldigt fel i anslagen
            per plats.
          </note>
          <note>
            När det gäller centraliseringen tror jag att utbildningsministern
            och jag är överens om att vi inte ska ha några pekpinnar om hur
            många lärare det ska finnas och hur många timmar eleverna ska
            träffa lärarna och på vilket sätt de ska göra det. Däremot är
            det viktigt att se till att även den typen av mått finns med när
            vi får en allsidig kvalitetsgranskning. Jag är helt övertygad
            om att studenterna kommer att efterfråga mått på hur det ser ut
            på högskoleorten.
          </note>
          <note>
            Men det allra viktigaste är väl ändå att vi som utbildningspolitiker
            måste försöka lyfta fram att vi behöver mer pengar till skola,
            till högre utbildning och till forskning. Väldigt mycket annat
            som innebär problem i dag kan vi få bättre. Vi kan få utbildade
            i vården, vi kan få bättre hjälpmedel, vi kan få bättre läkemedel,
            vi kan få fler disputerade lärare, för att bara ta några exempel
            på att vi faktiskt kan få effekter på väldigt många ställen om
            vi satsar mer på högre utbildning och forskning.
          </note>
          <note type="speaker">
            Anf. 21 Utbildningsminister THOMAS ÖSTROS (s):
          </note>
          <note>
            Fru talman! Det är lätt att vara överens med Per
          </note>
          <note>
            Bill när det gäller behovet att fortsätta öka resurserna till
            högskolan, både för utbildning och forskning.
          </note>
          <note>
            Tittar vi på utbyggnaden ser vi att besparingarna skedde i mitten
            på 90-talet. Men utbyggnaden sker ju hela tiden med nya resurser.
            Kostnaden är på sammantaget 6½ miljard under den här utbyggnadsperioden.
            Alldeles unikt om vi jämför med vilken annan period som helst
            i svensk utbildningspolitisk historia.
          </note>
          <note>
            Vi satsar 4 miljarder på en studiemedelsreform som ökar bidragsdelen,
            nästan fördubblar fribeloppet, som ser till att studiemedlen också
            blir pensionsgrundande. Alldeles unikt i världen.
          </note>
          <note>
            Det är klart att Sofia Jonsson går ytterligare ett steg genom
            att drämma till med att studenterna bara får vara tio terminer
            vid högskolan och inte tolv som i dag. Då kan man öka bidragsdelen
            lite grann. Men jag ifrågasätter starkt om det är en klok politik.
            Där har Centern som på så många andra håll lämnat den kloka inriktningen
            i utbildningspolitiken under senare år.
          </note>
          <note>
            Ulf Nilsson tar upp Grundbulten, som var en utredning för tio
            år sedan. Den diskuterade hur det skulle se ut i en vision, t.ex.
            hur många lärarledda föreläsningar studenterna skulle ha möjlighet
            till.
          </note>
          <note>
            Det har aldrig varit så. Det är viktigt även för Ulf
          </note>
          <note>
            Nilsson att känna till. De nio timmar som man då beskrev har
            aldrig funnits. Det var ett önskemål från en utredning. När Ulf
            Nilsson beskriver att det har gått från nio till fyra timmar stämmer
            inte det. I själva verket har minskningen varit mycket mindre
            än så.
          </note>
          <note>
            Antalet timmar på t.ex. samhällsvetenskaplig utbildning ser ungefär
            likadant ut som när jag för drygt tio år sedan var grundstudent
            i högskolan.
          </note>
          <note>
            Besparingar har det varit, men inte alls i den dramatiska form
            som Ulf Nilsson beskriver. Det är också viktigt att känna till,
            så att vi har klart för oss ungefär hur utvecklingen har sett
            ut över tiden.
          </note>
          <note>
            Jag arbetar gärna för fortsatta förstärkningar till högskolan,
            så att vi kan gå från de mycket stora belopp som vi tillför till
            ännu större belopp. jag är glad om det finns ett starkt stöd för
            detta i riksdagen. Det innebär att vi kan fortsätta att driva
            högskolefrågor på ett offensivt sätt.
          </note>
          <note>
            Låt mig ifrågasätta om det där engagemanget verkligen är långsiktigt,
            med tanke på att ett starkt fortsatt engagemang i högskolan också
            kräver ett starkt engagemang för att vi ska kunna skattefinansiera
            den.
          </note>
          <note>
            Runtomkring oss i Europa ser vi en stark trend av avgifter i
            utbildningarna. Vi ser det i Storbritannien, vi ser det i Österrike
            och vi har ett OECD som starkt propagerar för att man bör ta ut
            avgifter för grundläggande högskoleutbildning. Jag menar att det
            måste gå via skattemedel.
          </note>
          <note>
            Den centrala framtidsfrågan för högre utbildning blir bl.a. hur
            vi kan rekrytera nya grupper till högskolan. Där har utbyggnaden
            varit mycket framgångsrik i och med att antalet personer som i
            dag finns på högskolan och som har föräldrar som icke har akademisk
            bakgrund är större än vi någonsin har haft.
          </note>
          <note>
            Över hälften av de 350 000 studenter som vi har vid vår högskola
            har föräldrar som icke har akademisk bakgrund. I proportion ser
            det likadant ut som på 60-
          </note>
          <note>
            talet, dvs. att när vi har byggt ut har också akademikerbarnen
            kommit i än större utsträckning till högskolan.
          </note>
          <note>
            Utmaningen framöver är att knäcka detta så att vi också i proportioner
            får en mer rättvis sammansättning. Men vi kan hämta mycket kraft
            ur det faktum att utbyggnaden har gjort att vi har väldigt många
            fler från icke-akademiska miljöer vid våra högskolor i dag än
            vi någonsin har haft i svensk utbildningspolitisk historia. Det
            går att locka nya grupper till högskolan.
          </note>
          <note>
            Den andra utmaningen är att locka fler att gå vidare till forskarutbildning.
            Det är där nyckeln ligger till att rekrytera nya lärare till alla
            våra högskolor i landet. Fler i forskarutbildning, fler som satsar
            på en forskarkarriär, då får vi också duktiga lärare på alla våra
            högskolor i framtiden. Det är just den inriktning som den forskningspolitiska
            propositionen har hela sitt fokus på.
          </note>
          <note type="speaker">
            Anf. 22 ULF NILSSON (fp):
          </note>
          <note>
            Fru talman! Det handlar just om att locka fler till forskarutbildning
            och locka fler till en högre utbildning, som dessutom når sitt
            syfte och som blir framgångsrik för individen. Problemet i dag
            är att vi inte alls har tillräckligt många i forskarutbildningen
            och att vi inte har en finansiering för de mål som regeringen
            sätter upp. Som jag sade förut är ungefär hälften av antalet doktorander
            finansierad i de mål som regeringen sätter upp.
          </note>
          <note>
            Fru talman! Utbildningsministern sade att jag beskrev det här
            på ett överdrivet sätt. Men hela upprinnelsen till min interpellation
            är egentligen de rapporter och utredningar som har kommit. Riksdagens
            revisorer skriver att regeringens signaler om att följa upp och
            analysera grundutbildningen är oklara. Riksdagens revisorer skriver
            också att det inte finns några uppgifter om undervisningstidens
            utveckling och att regeringen inte har frågat om sådan information.
          </note>
          <note>
            Utredningen Högskolans styrning skriver: Resurserna för grundläggande
            utbildning har urholkats, särskilt allvarligt beträffande humaniora
            och samhällsvetenskap.
          </note>
          <note>
            Det är ju det som är min utgångspunkt. Beskrivningarna av lärartimmarna
            var inte i första hand jämfört med utredningen Grundbulten, utan
            utifrån den statistik som Riksdagens revisorer fick fram när de
            hade valt ut några kurser och ställt frågor.
          </note>
          <note>
            Jag vill alltså, fru talman, upprepa frågan i mitt sista inlägg:
            Anser utbildningsministern att de kraftigt minskade resurserna
            till studenter och lärare är ett problem? Tänker ministern föreslå
            att rutiner upprättas för uppföljning av kvalitet, lärartäthet
            m.m.?
          </note>
          <note type="speaker">
            Anf. 23 Utbildningsminister THOMAS ÖSTROS (s):
          </note>
          <note>
            Fru talman! Det är fel när Ulf Nilsson säger att det har drastiskt
            förändrats från nio till fyra timmar. Det har inte varit nio timmar
            - det var en vision som man hade i Grundbulten, som var en utredning
            för tio år sedan. Den visionen tror jag att vi alla kan ställa
            upp på; det vore väldigt bra om vi kunde gå åt det hållet.
          </note>
          <note>
            Besparingen är ingen nyhet. Den skedde i mitten på 90-talet.
            Denna församling fattade beslut om den, fullt medveten om vad
            man gjorde. Det var en del av saneringsprogrammet. Men denna församling
            har efter detta också fattat beslut om mycket starka resurstillskott
            till högskolan, med mångmiljardbelopp, vilket gör att det naturligtvis
            finns en grund för att driva kvalitetsarbete i högskolan. Jag
            arbetar gärna för ytterligare förstärkningar, och jag välkomnar
            i så fall om det finns ett stöd också från Ulf Nilsson. Det vore
            bra.
          </note>
          <note>
            De beslut som är fattade här är tagna i full medvetenhet från
            riksdagens sida under saneringsprogrammen i mitten på 90-talet.
            Det behöver vi kanske inte Riksdagens revisorer som enda källa
            till, utan jag hoppas att alla riksdagsledamöter var medvetna
            om det när besluten fattades.
          </note>
          <note>
            Det ges inte tillräckligt till forskarutbildning, säger Ulf Nilsson.
            Nej, jag håller verkligen med om det.
          </note>
          <note>
            Ändå är vi i topp i världen när det gäller antalet personer,
            andelen av befolkningen, som har forskarutbildning, och vi ökar
            mycket snabbt. Jag håller helt med Ulf Nilsson om att vi måste
            fortsätta att tillhöra toppen. Det gör vi tillsammans med ett
            par andra länder. Finland har också satsat mycket. Det kräver
            fortsatta nya satsningar. Därför spelar forskarutbildningen en
            så viktig roll i att följa upp och utvärdera, som Riksdagens revisorer
            pekar på. Det är bra att de ger ett kraftfullt stöd till regeringens
            politik.
          </note>
          <note>
            Vi har i en proposition till riksdagen visat exakt hur vi vill
            att det ska gå till. Högskoleverket ska ha den centrala rollen
            att vara en oberoende statlig myndighet, som kontinuerligt utvärderar
            alla våra utbildningar, men också med sanktionsinstrument; uppfyller
            man inte högskolelagens krav på vetenskaplighet och kritisk granskning
            riskerar man examensrättigheterna. Därmed får vi Europas mest
            ambitiösa kvalitetsutvärderingssystem.
          </note>
          <note>
            Överläggningen var härmed avslutad.
          </note>
          <note>
            8 § Svar på interpellation 2000/01:60 om studentinflytande
          </note>
          <note type="speaker">
            Anf. 24 Utbildningsminister THOMAS ÖSTROS (s):
          </note>
          <note>
            Fru talman! Gunnar Axén har frågat mig om jag avser att vidta
            åtgärder för att avskaffa kårobligatoriet för studenter.
          </note>
          <note>
            Kårobligatoriet har sedan mitten av 1960-talet ifrågasatts, utretts
            och blivit föremål för skiftande beslut. De som har ifrågasatt
            kårobligatoriet har hävdat att det utifrån grundläggande demokratiska
            principer är felaktigt med obligatoriskt medlemskap i en sammanslutning
            av detta slag och att obligatoriet bör avskaffas. De som accepterat
            eller förordat kårobligatoriet har pekat på att studentkårerna
            sköter en betydelsefull verksamhet, att det obligatoriska medlemskapet
            utgör en förutsättning för att denna verksamhet ska kunna bibehållas
            på oförändrad nivå och att det finns många praktiska fördelar
            med att ha kvar obligatoriet.
          </note>
          <note>
            På senare tid har följande skett. Riksdagen beslutade under våren
            1993 att skyldigheten för studenterna att tillhöra särskilda sammanslutningar
            skulle upphöra fr.o.m. juli 1995. Inför detta beslut tillkallades
            en särskild utredare för att utreda vilka praktiska åtgärder som
            behövde vidtas för att genomföra riksdagens beslut. I mars 1994
            överlämnades ett betänkande Avveckling av den obligatoriska anslutningen
            till studentkårer och nationer som utgick från förutsättningen
            att kårobligatoriet skulle avvecklas på ett sådant sätt att de
            uppgifter som fullgjordes av studentsammanslutningarna i viss
            utsträckning skulle läggas på universiteten och högskolorna. Betänkandets
            förslag innebar alltså att kårobligatoriets avskaffande skulle
            bekostas av staten.
          </note>
          <note>
            Efter en proposition i oktober 1994 fattades beslut av kammaren
            som innebar att kårobligatoriet bibehölls bl.a. med motiveringen
            att kårobligatoriet ses som ett uttryck för tanken att studenterna
            har ett gemensamt ansvar för betydelsefulla uppgifter vid universitet
            och högskolor. Studentkårerna har viktiga studiesociala uppgifter
            och skapar en institutionell ram för studentinflytande. Vidare
            anfördes att gällande system innebär en garanti för att många
            nödvändiga och praktiska funktioner - bl.a. studiesociala och
            lokalmässiga - sköts på ett beprövat och tillfredsställande sätt
            till en för den enskilde studenten skälig kostnad.
          </note>
          <note>
            Som ett ytterligare skäl till att ha kvar kårobligatoriet hänvisades
            till att en avveckling skulle ha inneburit merkostnader för staten
            i storleksordningen
          </note>
          <note>
            38 miljoner kronor. Dessutom skulle universitet och högskolor
            gå miste om alla de insatser som görs genom flera tusen studenters
            frivilliga praktiska arbete.
          </note>
          <note>
            När det gäller frågan om den s.k. negativa föreningsfriheten
            prövade dåvarande Europakommissionen redan 1977 om kårobligatoriet
            strider mot den europeiska konventionen angående skydd för mänskliga
            rättigheter och grundläggande friheter. Kommissionen fann att
            så inte var fallet. Kammaren har också så sent som 1995 konstaterat
            att kårobligatoriet inte berör regeringsformens bestämmelse om
            negativ föreningsfrihet.
          </note>
          <note>
            Jag kan inte se att förutsättningarna på något avgörande sätt
            har förändrats sedan dess.
          </note>
          <note>
            Regeringen lade i våras fram en proposition om studentinflytande
            och kvalitet i utbildningen. Hela propositionen genomsyras av
            en syn på studenter som medaktörer i högskolan. Med det perspektivet
            blir ett stärkt studentinflytande, både på individuell nivå och
            genom studentkårerna, av stor betydelse för att driva på kvalitetsarbetet.
          </note>
          <note>
            Som ett resultat av propositionen anges det numera i högskoleförordningen
            att alla kurser ska utvärderas och att resultatet ska hållas tillgängligt
            för studenterna. Högskoleförordningen har dessutom ändrats så
            att det framgår att studenterna har rätt att vara representerade
            i alla beslutande och beredande organ.
          </note>
          <note>
            Studentinflytandet är så viktigt att också högskolorna enligt
            en ny föreskrift i högskolelagen ska verka för att studenterna
            tar en aktiv del i arbetet med att vidareutveckla utbildningen.
          </note>
          <note>
            Mot bakgrund av studentinflytandets viktiga och ökande roll för
            utbildningskvaliteten är ett väl fungerande studentinflytande
            av stort allmänt intresse. Ett avskaffat kårobligatorium skulle
            innebära en betydande försvagning av studentkårerna och studentinflytandet.
          </note>
          <note>
            Enligt min uppfattning överväger fördelarna med kårobligatoriet.
            Därför bör kårobligatoriet behållas.
          </note>
          <note type="speaker">
            Anf. 25 GUNNAR AXÉN (m):
          </note>
          <note>
            Fru talman! Jag vill tacka utbildningsministern för hans svar.
          </note>
          <note>
            När utbildningsministern besvarar min interpellation och bemöter
            min åsikt att kårobligatoriet är en otidsenlig tvångsanslutning
            till en förening argumenterar han också emot sig själv. Texten
            i min interpellation är nämligen direkt hämtad från motion
          </note>
          <note>
            1994/95:Ub14 undertecknad av riksdagsledamot
          </note>
          <note>
            Thomas Östros.
          </note>
          <note>
            Jag känner mig därför föranledd att fråga utbildningsminister
            Thomas Östros hur han i dag kan försvara det som han som riksdagsledamot
            1995 ansåg vara principiellt felaktigt.
          </note>
          <note>
            Hur kan det som 1995 var en, för att använda
          </note>
          <note>
            Thomas Östros egna ord, otidsenlig tvångsanslutning till en förening
            fem år senare vara fullt acceptabelt?
          </note>
          <note>
            Är det så att principer får ge vika för pragmatism, att
          </note>
          <note>
            Thomas Östros inte har förmåga att stå fast vid sina åsikter
            nu när han sitter i regeringen?
          </note>
          <note>
            Låt mig därför avslutningsvis instämma i och citera vad riksdagsledamoten
            Thomas Östros skrev i sin motion: "Dock får inte de praktiska
            bekymren skymma det faktum att det nu är dags att avskaffa ett
            otidsenligt kårobligatorium. Jag menar att regeringen ånyo bör
            se över frågan hur obligatoriet för studenter att tillhöra särskilda
            sammanslutningar kan avskaffas."
          </note>
          <note>
            Hur kan utbildningsminister Thomas Östros försvara den tvångsanslutning
            till en förening som kårobligatoriet utgör? Jag är övertygad om
            att landets över 300 000 studenter är intresserade och nyfikna
            på svaret.
          </note>
          <note type="speaker">
            Anf. 26 Utbildningsminister THOMAS ÖSTROS (s):
          </note>
          <note>
            Fru talman! Jag har länge väntat på denna stund.
          </note>
          <note>
            Gunnar Axén är den första som har noterat detta.
          </note>
          <note>
            Mina gratulationer!
          </note>
          <note>
            Det är naturligtvis så att det finns principiella invändningar
            att göra mot ett kårobligatorium. Det tycker jag är en självklarhet.
            Sedan ska man föra en diskussion om dess för och nackdelar och
            väga samman ett beslut som man tycker är rimligt.
          </note>
          <note>
            Som jag har redovisat i mitt svar menar jag att kvalitetsfrågorna
            är väldigt viktiga i utbildningspolitiken framöver. Jag menar
            också att studenternas eget engagemang i att utveckla utbildningen
            är centralt om vi ska lyckas förnya högskoleutbildningarna. Då
            menar jag också att studenterna, för att de ska få sina röster
            hörda, behöver starka organisationer.
          </note>
          <note>
            Min bedömning är att vi skulle få kraftigt försvagade studentorganisationer
            i Sverige med väldigt få studenter som medlemmar om vi rakt av
            skulle avskaffa ett kårobligatorium. Orsaken till detta är att
            studietiden är ganska kort i en människas liv. Jag tror
          </note>
          <note>
            - jag vet att många tänkte så när jag var student - att aktiviteter
            i dag inte ger tillräcklig avkastning under den tid man själv
            pluggar, utan aktiviteter i dag ger avkastning för kommande generationers
            studenter. Vi behöver ha institutioner som garanterar att studenters
            inflytande i dag faktiskt förbättrar för kommande generationers
            studenter. Då tycker jag att det är rimligt att, trots att det
            finns principiella invändningar, behålla kårobligatoriet.
          </note>
          <note>
            Det är inte principiellt felaktigt i den meningen att det skulle
            hota någon grundlagsskyddad fri- eller rättighet. Jag menar att
            studentkåren är att likna vid en kommun, som också har väsentliga
            uppgifter för en medborgare och som man absolut inte har friheten
            att avstå från att vara medlem i.
          </note>
          <note>
            Det vore naturligtvis bäst om vi kunde ha en väldigt livskraftig
            studentfacklig organisation med mycket hög medlemsanslutning på
            frivillig grund som fungerade väl, men min bedömning är att det
            inte skulle fungera om vi genomförde Gunnar Axéns förslag i dag.
          </note>
          <note>
            Det är också så att många studentnationer och många studentaktiva
            var väldigt aktiva när denna fråga var uppe senast - i mitten
            på 90-talet - och vädjade till regering och riksdag om att inte
            avskaffa obligatoriet, för de var nämligen rädda att grunden för
            deras viktiga arbete skulle ryckas undan i ett slag.
          </note>
          <note>
            Därmed kommer jag, som är en pragmatisk människa - det kan jag
            villigt medge - fram till att min ungdoms principiella fasthet
            när det gäller avskaffandet av kårobligatoriet har förbytts i
            åsikten att ett obligatorium faktiskt är rimligt, åtminstone under
            överskådlig framtid.
          </note>
          <note type="speaker">
            Anf. 27 GUNNAR AXÉN (m):
          </note>
          <note>
            Fru talman! Jag tackar för utbildningsministerns ärlighet i denna
            fråga, men jag tycker ändå inte att argumenten för bibehållandet
            av kårobligatoriet håller.
          </note>
          <note>
            Utbildningsministern hänvisar till kvalitetsfrågor och behovet
            av studenternas engagemang och säger att studentorganisationerna
            kraftigt skulle försvagas om kårobligatoriet upphörde och att
            studentkårerna utövar ett viktigt inflytande.
          </note>
          <note>
            Jag ställer mig frågan hur utbildningsministern kan anse att
            en organisation som bygger på tvångsanslutning och där endast
            10 % av medlemmarna deltar aktivt i det demokratiska beslutsfattandet
            och uppbyggnaden av verksamheten har någon som helst legitimitet.
          </note>
          <note>
            De viktiga insatser som utförs av studenter på universitet och
            högskolor utförs redan i dag frivilligt.
          </note>
          <note>
            Det är en viktig verksamhet. Jag vill understryka det.
          </note>
          <note>
            Jag tycker att det är viktigt. Men det kan inte vara så att denna
            verksamhet skulle vara hotad om man avskaffade dagens tvångsanslutning
            - en tvångsanslutning, som sagt, som inte på något som helst sätt
            har en legitimitet bland studenterna, om man ser till att endast
            10 % av medlemmarna faktiskt deltar i kårvalen.
          </note>
          <note type="speaker">
            Anf. 28 Utbildningsminister THOMAS ÖSTROS (s):
          </note>
          <note>
            Fru talman! Jag vill inte på något vis rygga för att de finns
            en principiell frågeställning som inte är alldeles enkel i frågan
            om kårobliagtorium. Men det finns också väldigt starka skäl för
            att behålla ett kårobligatorium: de studiesociala frågorna och
            studentinflytandet - det som är väldigt viktiga allmänna intressen.
            Därmed tycker jag att anslutningen till en studentkår är att likna
            vid anslutningen till en kommun. Därmed är det också rimligt att
            vi har ett obligatorium, åtminstone under överskådlig tid.
          </note>
          <note type="speaker">
            Anf. 29 GUNNAR AXÉN (m):
          </note>
          <note>
            Fru talman! Det var i alla fall intressant att få utbildningsministerns
            uppfattning i frågan klarlagd: Att tvingas tillhöra en studentkår
            är detsamma som att tvingas tillhöra en kommun eller ett landsting.
            Jag hoppas - jag vädjar till honom - att utbildningsministern
            tänker över de principiella argument han tidigare har omfattat
            och ånyo kommer fram till att det är principiellt felaktigt att
            tvinga studenter att vara medlem i en viss förening, och att han
            också därvid inser att de frivilliga insatser som många studenter
            gör på universitet och högskolor i dag inte på något sätt är hotade
            om tvångsanslutningen avskaffas.
          </note>
          <note>
            Därmed är debatten avslutad för min del.
          </note>
          <note>
            Överläggningen var härmed avslutad.
          </note>
          <note>
            9 § Svar på interpellation 2000/01:70 om kvaliteten i förlossningsvården
          </note>
          <note type="speaker">
            Anf. 30 Socialminister LARS ENGQVIST (s):
          </note>
          <note>
            Fru talman! Lena Ek har frågat om jag avser att vidta åtgärder
            för att följa upp om kvaliteten påverkas i förlossningsvården
            mot bakgrund av allt färre vårdplatser och nedläggningar av BB-avdelningar.
          </note>
          <note>
            Vårt sjukvårdssystem är uppbyggt enligt principen att det är
            sjukvårdshuvudmännen som utifrån de grundläggande bestämmelserna
            i hälso- och sjukvårdslagen ansvarar för att medborgarna erbjuds
            hälso- och sjukvård och för finansieringen av vården.
          </note>
          <note>
            Grundtanken är att det är huvudmännen som är mest lämpade att
            göra de prioriteringar av resurserna som behövs för en bra vård.
          </note>
          <note>
            Grundläggande för all vård och omsorg måste givetvis vara att
            människor ska känna trygghet och vara säkra på att vården och
            omsorgen håller god kvalitet.
          </note>
          <note>
            I lagstiftningen ställs därför höga krav på kvalitet i hälso-
            och sjukvården. Givetvis kan detta medföra att den medicinska
            säkerheten och kvaliteten kommer i konflikt med patienternas krav
            på bekvämlighet.
          </note>
          <note>
            Säkerheten i förlossningsvården har förbättrats dramatiskt under
            de senaste decennierna. Mödradödligheten i samband med förlossning
            har i det närmaste försvunnit. Den perinatala dödligheten är bland
            de lägsta i världen, ungefär 5 per 1 000 födda, och dödligheten
            under själva förlossningen är 0,19 per 1 000
          </note>
          <note>
            födda.
          </note>
          <note>
            Enligt Socialstyrelsens rapport angående intensivvård av nyfödda
            barn som gavs ut 1997 krävs ett relativt stort förlossningsunderlag
            för att kunna bedriva och utveckla neonatal intensivvård med hög
            kvalitet. För att gynna vårdkvaliteten och bättre utnyttja resurserna
            rekommenderade expertgruppen därför en viss centralisering av
            den neonatala intensivvården.
          </note>
          <note>
            Eftersom det inte alltid är möjligt att i förväg identifiera
            vilka barn som ligger i riskzonen kan denna rapport även ha haft
            viss påverkan vad avser centraliseringen av förlossningsvården.
          </note>
          <note>
            För att upprätthålla kvaliteten och patientsäkerheten förutsätter
            jag att Socialstyrelsen, inom ramen för sitt tillsynsansvar, noga
            följer utvecklingen på detta område.
          </note>
          <note type="speaker">
            Anf. 31 LENA EK (c):
          </note>
          <note>
            Fru talman! Statsrådet! Åhörare! Själva ansvaret för förlossningsvården
            vilar på de landsting som är sjukvårdshuvudmän. Det handlar heller
            inte denna fråga om, utan den handlar om socialministerns ansvar
            för kvalitet och uppföljning och metodutveckling i vården.
          </note>
          <note>
            Jag kan konstatera att i dagens läge läggs BB-
          </note>
          <note>
            avdelningar och förlossningsavdelningar ned i Bollnäs, i Kiruna,
            i Piteå, i Kalix, i Torsby, i Stockholm -
          </note>
          <note>
            på två ställen har det redan skett - och i Ängelholm.
          </note>
          <note>
            Vidare har vi ett annat fenomen inom den här delen av sjukvården.
            Det är nedläggningar av avdelningar eller minskningar av antalet
            vårdplatser, vilket innebär att det är väldigt frekvent med överbeläggningar
            och att det är närmast obligatoriskt med tidig hemgång inom 24
            timmar. Och det här medför ju en del problem.
          </note>
          <note>
            Det är självklart ett problem med de långa resorna, 20-30 mil,
            på dåliga vägar; det handlar om vägar vars tillstånd vi har debatterat
            ganska många gånger under den här hösten i kammaren. Det är ett
            problem för de mammor som ska föda som inte får tillgång till
            smärtlindring, övervakning eller läkarhjälp eftersom det många
            gånger inträffar att de får föda i taxi eller i ambulans. Självklart
            är det också en risk för de barn som ska födas.
          </note>
          <note>
            Det är överbeläggningar på BB-avdelningar. Det har också under
            det senaste året kommit en del larmrapporter om en ökning av antalet
            fall av infektioner, barnsängsförlamning, som det hette förr i
            världen.
          </note>
          <note>
            Det är ytterst allvarligt, och det är ett fenomen som är på väg
            tillbaka på ett mycket olyckligt sätt.
          </note>
          <note>
            De här fulla och överbelagda förlossningsavdelningarna innebär
            också - det är nästa stora problematik - att det som egentligen
            är ett mål inte kan nås.
          </note>
          <note>
            Det handlar om att pappor och syskon ska kunna finnas med och
            lära känna det nya livet, att de ska lära sig att hantera en bebis
            och få kunskap om hur man sköter ett litet nyfött barn. Den möjligheten
            finns inte längre, eftersom man som regel skickas hem inom 24
            timmar.
          </note>
          <note>
            Det innebär också att det finns ett ytterligare stort problemområde,
            nämligen det som handlar om amning. Det är mycket viktigt för
            att det ska bli en bra start för både mamman och barnet och också
            för pappan att det fungerar lugnt och fint under den första levnadstiden
            för en ny människa. Amningen kommer ju inte i gång förrän ett
            par dygn efter det att barnet har fötts och då finns det alltså
            inte tillgång till den professionella hjälp som bara för fem år
            sedan var vanlig och för tio år sedan var ett absolut krav när
            det gällde förlossning och att ta hand om ett nyfött liv.
          </note>
          <note>
            När det gäller de här kvalitetsområdena undrar jag om inte socialministern
            tycker att det är besvärligt.
          </note>
          <note>
            Sedan undrar jag vad som har sagts i regleringsbreven till Socialstyrelsen
            om uppföljningsansvaret på det här området?
          </note>
          <note type="speaker">
            Anf. 32 Socialminister LARS ENGQVIST (s):
          </note>
          <note>
            Fru talman! En del av den sjukvårdspolitiska debatten handlar
            mer om en oreflekterad rädsla och oro för förändringar än om en
            faktiskt grundad analys av de kvalitetsförändringar som en förändring
            kan innebära.
          </note>
          <note>
            Det finns ingenting i det material som vi har att tillgå som
            visar att förlossningsvården i Sverige på någon punkt skulle ha
            förändrats under de senaste åren. Det finns heller ingenting,
            bortsett från det som sägs i den allmänna debatten, om att de
            förslag som diskuteras ute i landstingen skulle förändra eller
            försämra den faktiska vården.
          </note>
          <note>
            Landstingens ansvar är att inom sina ramar prioritera inom vården,
            och det kommer att genomföras stora organisatoriska förändringar
            runtom i svensk sjukvård för att resurserna ska användas på bästa
            sätt, för att man ska se till att minska köerna och använda resurser
            för att möta den efterfrågan som finns. Det är landstingens ansvar
            att göra det.
          </note>
          <note>
            Socialstyrelsens ansvar är att se till att sjukvården, oavsett
            hur man nu organiserar den, har en hög medicinsk kvalitet. Det
            är Socialstyrelsens uppgift att bevaka detta och att utöva tillsynen
            på det sättet.
          </note>
          <note>
            Jag inser naturligtvis att diskussionen, som förs runtom i landstingen,
            om nedläggning av BB-
          </note>
          <note>
            avdelningar kan vara upprörande, men jag har fullt förtroende
            för landstingen när det gäller att de faktiskt har möjlighet att
            själva fatta beslut i de här frågorna och att de får göra de prioriteringarna.
            Jag tror att det vore olyckligt ifall vi med utgångspunkt från
            en allmän diskussion om kvaliteten sade att vi skulle lägga oss
            i hur man nu fördelar resurserna i den sjukvård som ska vara offentligt
            finansierad.
          </note>
          <note>
            Jag menar att vi har ett system för att garantera kvaliteten.
            Utvecklingen hittills har pekat på att vi har en förlossningsvård
            som är bland de bästa, för att inte säga den absolut bästa, i
            världen. Och jag tror att det kommer att gälla också i framtiden.
          </note>
          <note type="speaker">
            Anf. 33 LENA EK (c):
          </note>
          <note>
            Fru talman! Jag vill ha svar på frågan: Vilka rapporter har kommit
            från Socialstyrelsen sedan den som gavs ut 97, som handlade om
            intensivvård av nyfödda, som har penetrerat det här området? Såvitt
            jag vet finns det inte någon.
          </note>
          <note>
            Jag vill också ha svar på frågan: Vad har sagts i regeringens
            regleringsbrev till Socialstyrelsen angående det här området,
            som ju har varit och är väldigt debatterat?
          </note>
          <note>
            Det är möjligt att det finns en, som socialministern uttrycker
            det, oreflekterad rädsla för förändring hos många blivande föräldrar.
            Det är ju inte så konstigt, eftersom man kanske tycker att det
            är jobbigare att åka 30 mil än att åka 10 mil till ett BB, särskilt
            eftersom vägarna ofta är avstängda på vintern i många Norrlandskommuner.
          </note>
          <note>
            Jag vill alltså ha svar på frågan om vad Socialstyrelsen har
            gjort för att följa upp kvaliteten i förlossningsvården under
            de senaste åren då strukturförändringarna har varit så stora.
            Vilka uppdrag har regeringen gett till Socialstyrelsen för att
            följa upp kvaliteten i förlossningsvården under den här tiden?
          </note>
          <note>
            Jag är inte själv en människa som är känd för att ha en oreflekterad
            rädsla för förändringar utan jag är en som faktiskt driver på
            både i tidigare arbete i landstingsstyrelsen i Östergötland, där
            jag satt som ersättare under den förra perioden, och på många
            andra håll. Jag tycker mycket väl att det finns ett utrymme för
            stora förändringar inom vården. Och vi har ju faktiskt också en
            politisk överenskommelse just om detta som bara är några dagar
            gammal mellan just Socialdemokraterna, Centerpartiet och några
            övriga mittenpartier. Men jag tycker att det är mycket viktigt
            att det uppföljningsansvar som Socialstyrelsen har och det övervakande
            ansvar som regeringen har följs upp särskilt på det här området.
          </note>
          <note>
            Sedan tycker jag faktiskt att det är lite ledsamt när jag läser
            i socialministerns svar på min fråga om förlossningsvården. Angående
            den här diskussionen står det att man kan komma i konflikt med
            patienternas krav på bekvämlighet.
          </note>
          <note>
            Jag tycker att det är ett ganska tråkigt sätt att beteckna den
            oro som många blivande mammor och pappor känner. Pappor har lika
            stor rädsla i de här sammanhangen som mammorna har. Det handlar
            just om detta fenomen med nedlagda förlossningsavdelningar, mycket
            långa resvägar, ett ökande antal infektioner, mycket kortare tid
            på sjukhuset - 24 timmar - och att man inte får någon hjälp med
            amningen och det som hör ihop med detta och som hör ihop med en
            bra start i livet.
          </note>
          <note>
            Jag tycker avslutningsvis att det här är viktigt. Det handlar
            inte om patienternas krav på bekvämlighet, utan det handlar om
            att den känsla som man har inför en förlossning till stor del
            avgör hur denna förlossning ska gå till. Den stabilitet och trygghet
            som en mamma känner inför en förlossning avgör många gånger hur
            mycket mediciner som behöver användas, hur lång tid förlossningen
            tar och därmed också den fysiska hälsan för de barn som är på
            väg. Därför är dessa frågor mycket viktiga, och uppföljningen
            är mycket viktig.
          </note>
          <note>
            Jag vill ha svar på frågan om vad Socialstyrelsen har gjort.
            Vad har regeringen gjort? Det handlar inte om bekvämlighetskrav
            utan om något mycket allvarligare.
          </note>
          <note type="speaker">
            Anf. 34 Socialminister LARS ENGQVIST (s):
          </note>
          <note>
            Fru talman! Regeringens regleringsbrev är offentliga handlingar,
            så det är väl upp till Lena Ek att ta reda på vad som står i dem.
            Det är fullt möjligt att be att få dessa - det ska redovisas.
          </note>
          <note>
            Det har hittills inte funnits någon anledning att ifrågasätta
            förlossningsvården i Sverige och den utveckling som har skett
            under de senaste åren. All den information som finns tillgänglig
            pekar på en fortsatt utveckling mot en säker förlossningsvård.
            Det är lite besvärligt att vi då ska diskutera det som om vi står
            inför jättestora hot när det gäller människors trygghet inför
            en förlossning. Det är inte sant.
          </note>
          <note>
            De diskussioner som förs om förändringar av förlossningsvården
            förs just mot bakgrund av att man ska kunna garantera säkerhet
            med de befintliga resurserna. Jag är alldeles övertygad om att
            de landsting som för sådana diskussioner prövar den här frågan
            mycket noggrant med utgångspunkt i patientsäkerhet och kvalitet
            i vården. Jag kan inte tänka mig att något enda landsting bestämmer
            sig för att lägga ned en
          </note>
          <note>
            BB-avdelning och med berått mod ta ökade risker för kvaliteten
            och säkerheten.
          </note>
          <note>
            Det är en ganska viktig princip att den diskussionen ska föras
            i landstingen. Det är de som ska avgöra den frågan. Den diskussionen
            ska föras där, och jag bör inte ha, och har heller inga, synpunkter
            på hur de fördelar sina resurser.
          </note>
          <note>
            Det finns ingenting som pekar på att vi skulle ha fått en utveckling
            som på allvar skulle oroa oss när det gäller förlossningsvården.
            All statistik pekar på att vi håller en mycket hög kvalitet, även
            om vi har genomfört stora organisatoriska förändringar. Vi har
            alltså inte känt någon anledning att ge Socialstyrelsen i särskilt
            uppdrag att följa den här frågan, eftersom vi inte har haft någon
            information som pekar på att vi står inför försämringar.
          </note>
          <note>
            Man får, Lena Ek, trots allt skilja på vad som är en debatt grundad
            i någon sorts allmän rädsla inför förändring och vad som är en
            seriös diskussion om kvaliteten i sjukvården. Det finns ingen
            anledning till oro på den punkten.
          </note>
          <note type="speaker">
            Anf. 35 LENA EK (c):
          </note>
          <note>
            Fru talman! Vi är överens om att landstingen har ansvaret för
            sjukvården. Men ansvaret för övervakning av kvalitet har Socialstyrelsen,
            och det är regeringen som ansvarar för hur Socialstyrelsen arbetar.
          </note>
          <note>
            Detta styr man genom regleringsbreven.
          </note>
          <note>
            Jag tycker att detta är allvarligt, just mot bakgrund av hur
            viktigt det är att människor känner trygghet i detta förhållande
            och de diskussioner som förs runtom i landet om hur en nedläggning
            av en BB-
          </note>
          <note>
            avdelning slår.
          </note>
          <note>
            I dag står vi inför den situationen att vid ett BB
          </note>
          <note>
            som lagts ned i Ängelholm är en del av den verksamhet som hörde
            ihop med förlossningsavdelningen nu tillbaka på det sjukhuset.
            Man fann att det ändå var bättre att göra så - inte med alltihop
            men med delar av det.
          </note>
          <note>
            I en situation när människor diskuterar detta väldigt mycket
            tycker jag att det är synd att regeringen i regleringsbreven inte
            har valt att påpeka att det är viktigt att kontrollera förlossningsvården
            i just den här situationen med starka strukturförändringar på
            det här området. Jag tycker också att det är synd att Socialstyrelsen
            inte har något särskilt material om det här, just därför att människor
            funderar väldigt mycket över detta. Det här handlar om den kanske
            största händelsen i människors liv, och det är otroligt viktigt
            att det går bra och att man känner trygghet inför detta.
          </note>
          <note>
            Jag beklagar att regeringen inte har gett Socialstyrelsen det
            här uppdraget. Men det kommer ju fler tillfällen att utfärda regleringsbrev.
          </note>
          <note type="speaker">
            Anf. 36 Socialminister LARS ENGQVIST (s):
          </note>
          <note>
            Fru talman! Vad jag svarade på var Lena Eks fråga om ett särskilt
            beslut och ett särskilt uppdrag till
          </note>
          <note>
            Socialstyrelsen. Det har inte skett. Socialstyrelsen har nu ett
            allmänt uppdrag att följa kvaliteten i sjukvården, och jag är
            alldeles övertygad om att Socialstyrelsen också följer utvecklingen
            när det gäller förlossningsvården.
          </note>
          <note>
            Det är inte så att vi saknar kunskap om vad som händer allmänt
            i svensk sjukvård. Jag har fullt förtroende för att Socialstyrelsen
            följer utvecklingen också på det här området.
          </note>
          <note>
            Överläggningen var härmed avslutad.
          </note>
          <note>
            10 § Svar på interpellation 2000/01:77 om telefonjour för människor
            i kris
          </note>
          <note type="speaker">
            Anf. 37 Socialminister LARS ENGQVIST (s):
          </note>
          <note>
            Fru talman! Rolf Olsson har frågat mig för det första vilka åtgärder
            regeringen ämnar vidta för att motverka att företag liknande Stöd
            i nöd AB uppstår, för det andra vad regeringen avser att ta för
            initiativ för att få till stånd en nationell hjälptelefon finansierad
            av offentliga medel.
          </note>
          <note>
            Jag har genom kontakter med några av de intresseorganisationer
            som står bakom projektet med en telefonjour för människor i kris
            fått information om att de möter ett ökat tryck på förbundens
            egna telefoner och att dessa telefonsamtal är från människor som
            behöver tala med någon om sin situation eller få hjälp att hitta
            rätt i samhällssystemet. Genom att belastningen har ökat på de
            telefonjourer som finns i dag har tillgängligheten till dessa
            samtidigt minskat.
          </note>
          <note>
            Ett sätt att öka stödet till psykiskt funktionshindrade har varit
            att permanenta den lyckade försöksverksamheten med personliga
            ombud. Syftet med den verksamheten är att tillsammans med den
            enskilde identifiera och formulera dennes behov av vård, stöd
            och service samt att bistå den enskilde i kontakterna med olika
            myndigheter. Men den verksamheten kan inte ge stöd till alla.
            Jag förstår att en telefonjour kan fylla en viktig funktion för
            andra som behöver hjälp.
          </note>
          <note>
            Den organisation och uppläggning av telefonjoursverksamheten
            som RSMH och övriga organisationer har presenterat verkar tilltalande.
            Jag har förstått att det finns ett stort intresse även hos såväl
          </note>
          <note>
            Landstingsförbundet och Svenska Kommunförbundet som Socialstyrelsen
            för en telefonjour som den
          </note>
          <note>
            RSMH m.fl. avser att starta.
          </note>
          <note>
            Jag anser liksom Rolf Olsson att utsatta människor inte får göras
            beroende av kommersiella lösningar för att få stöd. Intresseföreningarna
            för personer med psykiska funktionshinder har med hjälp av medel
            ur Allmänna arvsfonden kartlagt hur en telefonjoursverksamhet
            skulle kunna fungera. Jag är informerad om att det nu pågår en
            dialog mellan föreningarna och Arvsfondsdelegationen, som tar
            sikte på att hitta former för hur den praktiska verksamheten ska
            kunna starta.
          </note>
          <note type="speaker">
            Anf. 38 ROLF OLSSON (v):
          </note>
          <note>
            Fru talman! Jag ber att få tacka socialministern för svaret,
            som jag tycker är skrivet i en mycket positiv anda. Jag vill gärna
            kommentera svaret och förhoppningsvis få det ytterligare belyst.
          </note>
          <note>
            Först vill jag säga några ord om bakgrunden till de problem jag
            sökt beskriva i interpellationen.
          </note>
          <note>
            Rapporter från öppen psykiatri, frivilligorganisationer, patientorganisationer
            och kyrkliga organisationer talar alla samstämmigt om den ökande
            mängd människor som söker kontakt och efterfrågar stöd och tid
            för att lyssna på deras eller anhörigas djupgående psykiska nöd.
            De som tar kontakt för egen del är ofta yngre människor. De olika
            samhälleliga och frivilliga instanserna har också det gemensamt
            att de har svårt att räcka till för att hinna med alla som hör
            av sig. Det här anser jag är djupt otillfredsställande.
          </note>
          <note>
            Att fler människor drabbas värre av olika former av psykisk ofärd
            efter 90-talets hårdare sociala och ekonomiska villkor är knappast
            en tillfällighet. Om vi menar allvar med att laga revorna i välfärden
            måste det i allra högsta grad gälla också insatserna för de många
            som upplever psykisk nöd och kris. Det krävs ökade ansträngningar
            för att kunna möta det växande behovet av kompetenta stödinsatser.
          </note>
          <note>
            Det är i det här ljuset som jag tycker att planerna på startandet
            av en nationell telefonkrislinje från åtta patientföreningar,
            intresseorganisationer och anhörigföreningar ska ses. När dessa
            föreningar går samman och projekterar fram ett förslag för en
            rikstäckande nationell hjälplinje känns det utomordentligt seriöst
            och som ett välbehövligt komplement till samhällets insatser från
            t.ex. öppen psykiatri och socialtjänst, med vilka den nationella
            hjälplinjen ska ha ett nära samarbete. Till verksamheten ska också
            knytas ett vetenskapligt råd.
          </note>
          <note>
            De åtta organisationerna efterfrågar ett kontinuerligt statligt
            stöd. Jag uttolkar socialministerns svar som att han i grunden
            är positiv till tankarna på en nationell hjälplinje i enlighet
            med föreliggande förslag. Är det rätt uttolkat att socialministern
            följer den här frågan i syfte att försöka medverka till en permanent
            lösning i linje med förslaget?
          </note>
          <note>
            När det gäller frågan om Stöd i nöd AB har detta företag nu startat
            sin verksamhet med att erbjuda samtal för 11:50 kr i minuten för
            människor i kris.
          </note>
          <note>
            Jag vill fråga socialministern om hans syn på och eventuella
            tankar om åtgärder med anledning av den här verksamheten. Jag
            är tacksam för en förtydligande kommentar också på det här området
            från socialministern.
          </note>
          <note type="speaker">
            Anf. 39 KERSTIN-MARIA STALIN (mp):
          </note>
          <note>
            Fru talman! Jag är väldigt glad att Rolf Olsson ställde den här
            frågan. Detta är mycket angeläget, och det är skönt att man kan
            "koppla på" när man inte hunnit med att börja själv.
          </note>
          <note>
            Det är bråttom med detta. Jag läste att det bara är tre månader
            kvar av det projekt som pågår.
          </note>
          <note>
            Att frivilligjourerna har fått ta emot så mycket mer samtal på
            den senaste tiden beror bl.a. på att bekymren har blivit värre
            och fler samt att tillgängligheten till psykiatrin har minskat.
          </note>
          <note>
            Nu kan det ena inte ersätta det andra. Ringer man och mår väldigt
            dåligt och är i mycket stor nöd är det viktigt att man kan bli
            hänvisad till exempelvis psykiatrisk klinik.
          </note>
          <note>
            Socialministern har alldeles nyss i samband med
          </note>
          <note>
            BB-diskussionen sagt att vi har en bra vård inom landstinget,
            även om jag tycker att det behövs mer utöver det som finns. En
            jourtelefon kan vara en mycket bra förebyggande metod. Man kan
            komma fram tidigt, och man vet att det finns någonstans att ringa.
            Med ett sådant statligt stöd skulle vi kunna hjälpa regeringen
            och staten att spara mycket pengar.
          </note>
          <note>
            Det är ganska konstigt att det ska vara så svårt att aktivt satsa
            tidigt. Gör man inte det får man rycka ut med brandspruta senare,
            och då kostar det mycket mer. Jag instämmer med Rolf Olsson att
            det är en positiv anda i svaret, även om det är lite svårt att
            utläsa huruvida statsrådet vill försäkra om ett statligt stöd.
            Det ska bli roligt att få höra svaret.
          </note>
          <note type="speaker">
            Anf. 40 Socialminister LARS ENGQVIST (s):
          </note>
          <note>
            Fru talman! Låt mig börja där Rolf Olsson slutade, nämligen Stöd
            i nöd AB.
          </note>
          <note>
            Jag tror inte att någon har en föreställning om att vi ska hitta
            en väg att förbjuda företag som satsar på den typen av telefonjour.
            Däremot tror jag att Rolf
          </note>
          <note>
            Olsson och jag har samma hållning till den, nämligen att det
            finns en sorts cynism i att man ber människor som befinner sig
            i en allvarlig nödsituation att ringa och sedan betala mycket
            höga telefonräkningar.
          </note>
          <note>
            Verksamheten ska finansieras just med hjälp av telefonräkningarna.
          </note>
          <note>
            Det finns bara ett sätt att försäkra sig om att inte någon som
            behöver hjälp men faktiskt inte har råd att betala för de dyra
            telefonräkningarna inte vänder sig till den typen av företag,
            nämligen att det finns alternativ som arbetar efter andra principer.
          </note>
          <note>
            Det finns en rad olika organisationer som på frivillig basis
            - en del med samhällets stöd - har jourtelefoner. Det är BRIS,
            länkföreningar, handikapporganisationer, mansjourer och kvinnojourer.
          </note>
          <note>
            Organisationen RSMH, tillsammans med andra organisationer som
            ingick i projektet, fick stöd från
          </note>
          <note>
            Allmänna arvsfonden för att utveckla ett projekt för en jourtelefon.
            Man har nu utvärderat sin egen försöksverksamhet och kommit fram
            till en modell som innebär att sju eller åtta organisationer samverkar
            kring en jourtelefon. Den ska ha en nationell organisation med
            lokala nätverk. Tanken är helt enkelt att hela systemet ska omfatta
            16 heltidsanställda som ska svara i jourtelefonerna.
          </note>
          <note>
            Jag kan inte ge besked om huruvida det finns möjligheter till
            en långsiktig finansiering av detta.
          </note>
          <note>
            Däremot vet jag att RSMH och de andra organisationerna har sökt
            stöd från Arvsfonden för att kunna pröva systemet och se om det
            fungerar. Kommer
          </note>
          <note>
            Arvsfonden med ett förslag i den riktningen ska jag se till att
            vi fattar ett sådant beslut. Det viktigaste nu är att få möjlighet
            att pröva organisationen och att verksamheten kommer i gång. Sedan
            kan vi ta ställning till i vilken mån vi från statens sida ska
            ställa upp med ett permanent stöd. Jag är ganska optimistisk om
            att verksamheten ska komma i gång.
          </note>
          <note type="speaker">
            Anf. 41 ROLF OLSSON (v):
          </note>
          <note>
            Fru talman! Än en gång tackar jag för den positiva inställningen.
            Vi från Vänsterpartiet kommer att med stort intresse följa frågan,
            det fortsatta ödet för den nationella hjälplinjen i enlighet med
            förslaget från de numera åtta frivilligorganisationerna. Vår förhoppning
            är att vi tillsammans ska verka för att hitta en permanent lösning
            så att projekttankarna förverkligas.
          </note>
          <note>
            Det är alldeles utomordentligt om vi får se en lösning första
            året med stöd av Arvsfonden. Vi är säkert överens om att det är
            ställt utom allt tvivel att verksamheten är utomordentligt angelägen.
            Just det här projektet är unikt såtillvida att det är brett och
            rikstäckande.
          </note>
          <note>
            Socialministern var inne på den andra delen av frågan om den
            kommersiella verksamheten som har startat. Jag är ense med socialministern
            om att det knappast är realistiskt eller framkomligt med att utfärda
            förbud för företag att bedriva en sådan verksamhet. Men precis
            som socialministern var inne på är det principiellt oerhört tveksamt
            med affärsintressen i de sammanhangen. Det finns en del etiska
            problem som kan vara svåra. Det är stötande att göra pengar på
            den typen av verksamhet.
          </note>
          <note>
            Det handlar om så stora summor, att det för människor kan innebära
            att till de psykosociala problemen läggs ekonomiska problem. En
            timmes samtal för en människa i kris är inget märkvärdigt alls.
            Vederbörande hittar någon som lyssnar, och då är kanske inte betalningen
            det som vederbörande tänker på i första hand. Jag tror inte heller
            att ett enda samtal räcker utan att det blir fler samtal.
          </note>
          <note>
            Jag har i min interpellation valt att lyfta fram de två vitt
            skilda verksamheterna, Stöd i nöd AB respektive frivilligorganisationernas
            nationella hjälplinje, som två möjliga utvecklingsvägar. Det är
            en kommersiell väg där jag hyser stora farhågor för att människor
            kan fara ytterligare illa, eller en utveckling där samhället och
            frivilligorganisationer samverkar för att möta krisdrabbade människor
            med högsta möjliga kompetens och utan vinstintresse.
          </note>
          <note>
            Jag ser öppningar i det som socialministern säger.
          </note>
          <note>
            Jag vill ändå fråga en gång till om socialministern tillsammans
            med andra intressenter och partier kan fortsätta diskussionen
            om en mer permanent lösning.
          </note>
          <note type="speaker">
            Anf. 42 KERSTIN-MARIA STALIN (mp):
          </note>
          <note>
            Fru talman! Jag förstår kanske att socialministern inte kan stå
            här och säga att han lovar att ge pengar till detta om tre månader.
            Men socialministern kan säga att han ska verka för att det ska
            bli någonting långsiktigt.
          </note>
          <note>
            Jag vet inte om socialministern tycker om att bli citerad, men
            jag skulle vilja citera något som var riktigt och bra: Det finns
            bara ett sätt att komma åt den kommersiella otrevligheten, nämligen
            att det finns bra alternativ. Vi i Miljöpartiet kommer också att
            följa frågan och med stort intresse bevaka hur det kommer att
            gå.
          </note>
          <note type="speaker">
            Anf. 43 Socialminister LARS ENGQVIST (s):
          </note>
          <note>
            Fru talman! Jag ska upprepa det besked som jag har lämnat, nämligen
            att jag vet om att det förs en diskussion mellan RSMH, de övriga
            sju organisationerna och Arvsfonden för att hitta ett sätt att
            komma i gång med en försöksverksamhet för att pröva den nya organisationen.
            Om Arvsfonden kommer med ett sådant förslag kommer jag att bifalla
            det.
          </note>
          <note>
            Det kan leda till att man kommer i gång med verksamheten under
            något eller några år framöver. Då får vi en chans att ta ställning
            till det långsiktiga. Det är jag inte beredd att utlova här och
            nu. Det viktigaste är att verksamheten kan starta i början av
            nästa år.
          </note>
          <note type="speaker">
            Anf. 44 ROLF OLSSON (v):
          </note>
          <note>
            Fru talman! Jag är mycket positiv till socialministerns uttalanden
            här i dag. De ligger väl i linje med interpellationens frågor
            och de saker jag vill ha belysta.
          </note>
          <note>
            Förslaget till nationell hjälplinje från åtta organisationer,
            med rikstäckning, professionell uppläggning och ett vetenskapligt
            råd nära anknutet, är enligt min mening ett utomordentligt gott
            komplement till samhällets övriga utbud och beredskap att möta
            människor i kris.
          </note>
          <note>
            Vi har i dagarna talat om att vi behöver stärka psykiatrin. Vi
            måste stärka samhällets beredskap att möta människor i kris. Då
            är besluten om vårdmiljarderna som vi ska fatta här ett viktigt
            första steg. Jag vill gärna öppna för att säga att det behöver
            tas fler steg.
          </note>
          <note>
            Därutöver behövs alltid frivilligorganisationer och patientorganisationer
            med kunskaper, engagemang och goda idéer i ett bra samarbete med
            reguljära vårdoch behandlingsinsatser. Det är ett alldeles osedvanligt
            bra exempel vi ser i det här fallet.
          </note>
          <note>
            Jag vill avsluta med att jag tar med mig en uppfattning om en
            tydlig beredvillighet från socialministerns sida att följa utvecklingen
            och en medverkan till att frågan om den nationella hjälplinjen
            får en bra och långsiktig lösning. Det finns ett sådant intresse.
            Vi i
          </note>
          <note>
            Vänsterpartiet vill gärna medverka till att hitta en sådan lösning.
            Jag tackar socialministern än en gång.
          </note>
          <note>
            Överläggningen var härmed avslutad.
          </note>
          <note>
            11 § Svar på interpellation 2000/01:82 om äldre och neuropsykiatri
          </note>
          <note type="speaker">
            Anf. 45 Socialminister LARS ENGQVIST (s):
          </note>
          <note>
            Fru talman! Ulla-Britt Hagström har frågat mig om jag avser att
            medverka till att tillgodose behovet av specialitetsförteckning
            inom området geropsykiatri/psykogeriatrik. Hon har också frågat
            mig om vilka åtgärder jag avser vidta för att tillgodose behovet
            av ett allmänt accepterat nationellt beskrivningssystem för psykiatrin.
          </note>
          <note>
            Psykiska problem hos den äldre delen av befolkningen har i stor
            utsträckning varit ett dolt vårdbehov.
          </note>
          <note>
            Äldres psykiska ohälsa är ofta odiagnosticerad och därmed också
            obehandlad. Genom att äldre personers symtombilder skiljer sig
            från yngres behövs särskild kunskap för att uppmärksamma denna
            grupps problem. Behovet av samverkan mellan olika vårdgivare är
            stor då sjukdomsbilden kan vara komplex.
          </note>
          <note>
            Vård och omsorg av äldre är ett område som regeringen prioriterar
            i den nationella handlingsplanen för utveckling av hälso- och
            sjukvården. Arbete kommer att göras inom landstingen för att i
            större utsträckning identifiera äldre med psykiatriska vårdbehov
            och erbjuda dem adekvat behandling.
          </note>
          <note>
            När det gäller specialistförteckningen för läkare avser regeringen
            att ge Socialstyrelsen i uppdrag att göra en översyn av denna.
            Jag vill avvakta resultatet av översynen innan jag tar ställning
            till behovet av att införa nya specialiteter i förteckningen.
          </note>
          <note>
            Att mäta prestationer i den psykiatriska vården möter helt andra
            problem än att mäta prestationer inom den somatiska vården. Prestationer
            inom den somatiska vården är lättare att avgränsa såväl i tid
            och rum som till sitt innehåll. Inom psykiatrin finns större svårigheter
            med att ställa diagnoser än inom den somatiska vården. Personer
            som vårdas inom psykiatrin är många gånger i behov av livslånga
            insatser som kräver samverkan mellan olika huvudmän, som landstingen,
            kommunerna och försäkringskassorna.
          </note>
          <note>
            En persons behov av vård och omsorg kan variera stort över tiden.
            Även om de psykiatriska sjukvårdsinsatserna håller god kvalitet
            kan resultatet av vården påverkas negativt om stödet från exempelvis
            socialtjänsten brister.
          </note>
          <note>
            Enligt uppgifter som jag har inhämtat från Socialstyrelsen har
            hittills inget av de många försök som gjorts för att mäta prestationer
            inom psykiatrin visat sig vara användbara i praktiken. Landstingsförbundet
            håller emellertid på att tillsammans med en arbetsgrupp bestående
            av experter, där bl.a. Västra Götaland finns representerat, ta
            fram ett system för att beräkna kostnaden per patient inom psykiatrin.
            I
          </note>
          <note>
            begreppet kostnad per patient ingår variabler som vårdens resultat
            och patientens nytta av vården.
          </note>
          <note>
            Arbetet är en del i ett större projekt i Landstingsförbundets
            regi, det s.k. KPP-projektet, som betyder kostnad per patient,
            och som har till syfte att förbättra möjligheterna till jämförelser
            och analys av hälsooch sjukvårdens kostnader i stort. Projektet
            planeras att pågå fram till slutet av 2001.
          </note>
          <note>
            Om det pågående arbetet med ett utvärderingssystem för psykiatrin
            kan komma att bli användbart på nationell basis kan visa sig först
            efter en noggrann uppföljning och utvärdering av systemets effektivitet.
          </note>
          <note>
            Regeringen kommer därför inte i nuläget att verka för ett allmänt
            accepterat nationellt beskrivningssystem för psykiatrin.
          </note>
          <note type="speaker">
            Anf. 46 ULLA-BRITT HAGSTRÖM (kd):
          </note>
          <note>
            Fru talman! Jag vill tacka ministern för svaret på interpellationen.
            Jag noterar med tillfredsställelse att regeringen kommer att ge
            Socialstyrelsen i uppdrag att se över specialistförteckningen
            för läkare. Därmed har jag fått ett positivt svar på den första
            frågan. I den av regeringen fastställda specialitetsförteckningen
            finns nämligen inte i dag specialiteten geropsykiatri eller psykogeriatrik
            med.
          </note>
          <note>
            När det gäller den andra frågan om att skapa ett nationellt beskrivningssystem
            för psykiatrin är svaret mera vacklande. Det finns ett stort behov
            av ett allmänt accepterat nationellt beskrivningssystem för psykiatrin.
            Det psykiatriska verksamhetsområdet omfattar ett större fält än
            vad som utgörs av den specialiserade psykiatrins uppgifter. Jag
            har förståelse för att regeringen först vill göra en noggrann
            uppföljning och utvärdering innan ett allmänt accepterat nationellt
            beskrivningssystem för psykiatrin sätts i sjön, men frågan måste
            väckas. Sedan får tiden läka såren.
          </note>
          <note>
            Fru talman! Stora patientgrupper inom psykiatrin fordrar ett
            samtidigt långvarigt stöd från olika vårdgivare. Samverkan mellan
            kommun, primärvård, länssjukvård och regionsjukvård är mycket
            viktig. Också här är subsidiaritetsprincipen, som vi ofta talar
            om, gångbar. Primärvården ges vid behov kompetensstöd från läns-/regionsjukvården.
            Grundläggande värderingar för hur vårdarbetet ska bedrivas bygger
            på integritet, självbestämmande och trygghet. Detta är inget nytt
            för socialministern; jag vet att ministern har dessa värderingar,
            men vi behöver lyfta fram det.
          </note>
          <note>
            Ett gemensamt synsätt som utgår från de grundläggande värderingarna
            i hälso- och sjukvårdslagen och socialtjänstlagen, som utarbetas
            tillsammans med berörda parter, är en förutsättning för att resultatet
            ska bli lyckat. Detta nämnde socialministern när han berörde kommunernas
            andel i denna fråga. Innebörden av de termer som hälso- och sjukvårdslagen
            anger ska känneteckna god vård är inte klart definierad i lagtexten.
            Omvårdnadsforskningen har analyserat, utvecklat och klargjort
            flera av dessa termer. Kvalitetsarbetet är allas angelägenhet,
            och det ökar möjligheterna att veta vad som görs, vem som gör
            det, men inte minst vad som inte görs och varför det inte görs.
          </note>
          <note>
            Fru talman! Jag vill ta upp begreppet "medicinskt färdigbehandlad"
            som ur medicinsk-vetenskaplig synvinkel egentligen är fullständigt
            obegripligt och felaktigt. Det sätt som det utnyttjas på vid omorganisation
            av vård för äldre har i vissa avseenden varit förödande.
          </note>
          <note>
            Vid årsmötet i Stockholm för ett år sedan för
          </note>
          <note>
            Svensk förening för äldrepsykiatri presenterades en omfattande
            enkät avseende landets resurser för patientgrupperna geropsykiatri/demens.
            I Sverige har äldrepsykiatri blivit en bristvara genom en konsekvent
            nedrustning och uttunning. I England finns en medicinsk specialitet
            som heter Old Age Psychiatry.
          </note>
          <note>
            WHO och World Psyhiatric Association har gett ut tre övergripande
            dokument som beskriver äldrepsykiatrins arbetsområde, dess organisation
            och insatser för utbildning och information.
          </note>
          <note>
            Statsrådet Lars Engqvist: Är det inte dags att skrota begreppet
            färdigbehandlad?
          </note>
          <note type="speaker">
            Anf. 47 Socialminister LARS ENGQVIST (s):
          </note>
          <note>
            Fru talman! Först detta med möjligheterna av ett nationellt beskrivningssystem.
            Jag har förstått situationen på det sättet att det inte är någon
            som i dag kan ange hur ett sådant system skulle kunna se ut. Som
            jag påpekade i mitt svar är Socialstyrelsens bedömning att de
            försök som har gjorts att mäta prestationerna inom psykiatrin
            inte kunnat omvandlas till ett nationellt beskrivningssystem.
            Men det är spännande som nu sker i Landstingsförbundets regi med
            KPP-
          </note>
          <note>
            projektet, där man valt att titta speciellt på psykiatrin i den
            arbetsgrupp där Västra Götaland är representerat. Därmed kan vi
            kanske få en bättre kunskap om hur vi ska kunna mäta resultat
            även inom psykiatrin.
          </note>
          <note>
            Man kan som amatör på området förstå hur svårt det är att mäta
            resultat i en psykiatrisk behandling jämfört med en somatisk behandling.
          </note>
          <note>
            Mitt svar är helt enkelt att när vi får ta del av en redovisning
            av Landstingsförbundets projekt finns det möjlighet för oss att
            också ta ställning till möjligheterna av att skapa ett allmänt
            accepterat nationellt beskrivningssystem för psykiatrin och därmed
            flytta fram positionerna när det gäller att bedöma psykiatrins
            resultat.
          </note>
          <note>
            Här är det viktigt att alla deltar i diskussionen, inte minst
            alla de som själva är aktiva inom den psykiatriska vården därför
            att deras kunskaper spelar en stor roll när det gäller att försöka
            hitta vägarna till detta beskrivningssystem. Så tolka inte mitt
            svar som ett totalt ointresse utan bara som ett konstaterande
            att vi inte i nuläget anser oss ha sådan kunskap att vi kan bestämma
            oss för att arbeta för ett sådant beskrivningssystem.
          </note>
          <note>
            När det gäller begreppet medicinskt färdigbehandlad anser jag
            att det ofta används alldeles felaktigt. I själva verket är det
            numera en benämning som används i varje del av sjukvårdskedjan
            för sig. Man kan på en klinik eller en vårdenhet konstatera: Vi
            kan inte erbjuda mer vård eller behandling. Nu får någon annan
            ta över i nästa led.
          </note>
          <note>
            Ibland tror man att vården inte kan erbjuda någonting mera när
            man anses medicinskt färdigbehandlad. Det kan den ofta visst göra.
            Man kan byta behandling och sätta in terapi mot någonting annat.
          </note>
          <note>
            Jag kan hålla med om att det vore bra om vi slutade att tala
            om färdigbehandlade. Förmodligen kommer varken Ulla-Britt Hagström
            eller jag någonsin uppleva att vi är färdigbehandlade - gör man
            det har man kanske inte mycket kvar av livet. Vi behöver hela
            tiden en sorts stöd av sjukvården.
          </note>
          <note>
            Jag tror att vi har samma intresse av att hitta ett bättre sätt
            att beskriva det som man vill beskriva, nämligen att en viss del
            av vården inte kan erbjuda mera behandling och att någon annan
            del av vårdkedjan då får ta över.
          </note>
          <note type="speaker">
            Anf. 48 ULLA-BRITT HAGSTRÖM (kd):
          </note>
          <note>
            Fru talman! Egentligen är jag ovanligt nöjd med
          </note>
          <note>
            Lars Engqvists svar i dag, dels har jag fått ett positivt svar
            på min första fråga, dels finns det antydningar om att man ändå
            vill hitta ett nationellt beskrivningssystem. Ministern sade också
            att begreppet färdigbehandlad inte är så bra som det var tänkt.
            Jag skulle vilja fråga ministern hur långt tidsperspektiv som
            han tror att det krävs för att man ska få ett nationellt beskrivningssystem.
          </note>
          <note>
            Det är många sjukdomar som kan orsaka demens.
          </note>
          <note>
            Jag har talat med 70-80 läkare, och enligt dessa är riskfaktorerna
            hög ålder, genetiska faktorer, kärlskador och andra kroppsliga
            sjukdomar. Psykiska symtom förekommer ofta vid demens, depression,
            förvirring, beteendestörningar.
          </note>
          <note>
            Det har nyligen gjorts en undersökning i Linköping. Den visar
            att primärvården har mycket svårt att upptäcka de milda demensformerna
            som ju är särskilt viktiga att behandla för att man ska undvika
            progress av sjukdomen. Geropsykiatri och psykogeriatrik är en
            ny kunskap som inte har någon självklar plats i vårdorganisationen.
          </note>
          <note>
            I Sverige är det ibland psykiatriska kliniken som har hand om
            dessa frågor - t.ex. i Göteborg - medan det på andra håll är somatiska
            kliniker, t.ex. i Huddinge, Umeå och Linköping. Detsamma gäller
            Uddevalla där läkare som har somatisk utbildning av administrativa
            skäl arbetar på vuxenpsykiatrisk klinik.
          </note>
          <note>
            Detta kan skapa en del konstiga effekter som fördyrar processen
            och gör den långsammare. Då blir demens i dessa fall betraktad
            som en somatisk sjukdom i stället för att på annat håll betraktas
            som en psykisk sjukdom.
          </note>
          <note>
            Det är viktigt att med adekvata medel och utbildning möta det
            allt större vårdbehov hos äldre som vi har att förvänta i framtiden.
            Förutom demensfrågor har inte äldrepsykfrågor någon speciell glamour
            traditionellt inom vården. Därför är specialistförteckningen inom
            geropsykiatri och psykogeriatrik mycket angelägen. Socialstyrelsen
            har ju fått detta i uppgift.
          </note>
          <note>
            Fru talman! Vi behöver ett tydligt patientperspektiv. Utan en
            realistisk bedömning av vilka behov patienterna har blir åtgärderna
            mekaniska och skrivbordsmässiga. Kristdemokraterna har när det
            gäller den nationella handlingsplanen för utveckling av hälso-
            och sjukvården reagerat över att man underlåter att öppna möjligheterna
            för befolkningen att välja andra specialistläkare än allmänläkare
            till sin fasta och personliga läkarkontakt i primärvården. I första
            hand tänker vi då på barnläkare, gynekologer, psykiatriker och
            geriatriker.
          </note>
          <note>
            Vi vill betona att människan ska ses som en helhet med såväl
            själ som kropp, med såväl sociala som andliga behov. Denna helhetssyn
            ska då genomsyra all vård.
          </note>
          <note>
            Vi kristdemokrater anser också att det är oerhört viktigt att
            framhålla att olika yrkesgrupper inom hälso- och sjukvården måste
            samverka. Ett team med t.ex. sjukgymnast, arbetsterapeut, kurator,
            psykolog, sjuksköterska och sekreterare ska kunna välja ut någon
            som lots - den mest lämpade personen för att följa patienten vidare.
            En sådan lots skulle kunna spela en viktig roll t.ex. vid en demensutredning.
            Jag undrar vilka synpunkter som socialministern har på detta.
          </note>
          <note type="speaker">
            Anf. 49 Socialminister LARS ENGQVIST (s):
          </note>
          <note>
            Fru talman! Jag vågar inte ha några synpunkter på
          </note>
          <note>
            Ulla-Britt Hagströms avslutande frågeställning. Den kräver förmodligen
            väldigt mycket av eftertanke och funderingar.
          </note>
          <note>
            Däremot vill jag svara på den fråga som Ulla-Britt
          </note>
          <note>
            Hagström ställde i början av sitt inlägg, nämligen vilket tidsperspektiv
            jag ser när det gäller möjligheten att så småningom få fram ett
            gemensamt, av alla accepterat nationellt beskrivningssystem också
            för psykiatrin.
          </note>
          <note>
            Vi ska nu invänta de projekt som Landstingsförbundet har på det
            här området, och då särskilt det projekt som drivs i västra Sverige.
            När vi har fått del av detta kan vi göra en bedömning av om vi
            kan få fram ett sådant nationellt system. Detta måste vi göra
            i dialog med folk inom psykiatrin. Jag vågar inte ange vilket
            tidsperspektivet är, men arbetet pågår inom
          </note>
          <note>
            Landstingsförbundet. Vi får säkerligen anledning att inom en
            inte alltför avlägsen framtid diskutera detta igen.
          </note>
          <note>
            Överläggningen var härmed avslutad.
          </note>
          <note>
            12 § Svar på interpellation 2000/01:85 om tinnitus
          </note>
          <note type="speaker">
            Anf. 50 Socialminister LARS ENGQVIST (s):
          </note>
          <note>
            Fru talman! Elisabeth Fleetwood har frågat mig om vad regeringen
            avser att göra för att på ett skyndsamt och effektivt sätt informera
            om de risker som såväl barn som vuxna löper på grund av de i vårt
            samhälle frekventa höga ljudnivåerna?
          </note>
          <note>
            Först är det angeläget att påpeka att ett tiotal olika orsaker
            kan ligga bakom tinnitus eller öronsus: höga ljudnivåer är således
            inte den enda möjliga orsaken till tinnitus. Tinnitus kan också
            ta sig flera olika uttryck och är i sin grava form starkt handikappande.
          </note>
          <note>
            Det är naturligtvis ytterst viktigt att motverka hörselskador
            hos våra barn och ungdomar såväl som hos vuxna. Regeringen är
            väl medveten om de risker som det innebär att utsättas för alltför
            höga ljudnivåer.
          </note>
          <note>
            Den lagstiftning som är tillämplig är främst miljöbalken och
            där framgår att det är arrangören som ska vidta de åtgärder som
            krävs för att skydda människors hälsa. Miljönämnden avgör om och
            när olägenheter för människors hälsa föreligger samt vad som behöver
            göras.
          </note>
          <note>
            Socialstyrelsen, som är central tillsynsmyndighet för frågor
            som rör olägenheter för människors hälsa i inomhusmiljöer, utfärdade
            år 1996 allmänna råd om buller och höga ljudnivåer (SOSFS 1996:7).
            Råden innehåller bl.a. rekommendationer för maximala ljudnivåer
            vid konserter och på diskotek som skydd mot hörselnedsättning
            eller öronsus.
          </note>
          <note>
            På nationell nivå har flera initiativ tagits. År 1999
          </note>
          <note>
            utnämndes till tinnitusår och ett antal myndigheter samarbetade
            inom ramen för bättre inomhusmiljö, för att informera om och motverka
            tinnitus. Socialstyrelsen, Konsumentverket, Barnombudsmannen,
            Arbetarskyddsstyrelsen och Boverket arrangerade tillsammans med
            och under ledning av Folkhälsoinstitutet ett seminarium i februari
            1999. I samband med detta togs även en broschyr i form av en cd
            fram med namnet The never-ending sound. Målgruppen var just ungdomar.
            Vidare tog Konsumentverket initiativ till en videoproduktion om
            tinnitus och även här var målgruppen ungdomar. Konsumentverket
            har också noggrant reglerat de ljudnivåer som ljud från olika
            leksaker får generera. Redan drabbade eller anhöriga kan söka
            hjälp via Tinnitusjouren.
          </note>
          <note>
            På lokal nivå är det angeläget att arrangörer av skoldanser,
            diskotek, popkonserter etc. uppmärksammas på problemet. När det
            gäller upplysning och information kan lokala folkhälsoråd eller
            landstingens folkhälsoenheter tillsammans med kommunala förvaltningar
            - miljö- och hälsoskyddskontor - spela en viktig roll. Det blir
            också allt vanligare att olika aktörer ser till att det finns
            hörselproppar att tillgå vid diskotek och liknande tillställningar.
          </note>
          <note>
            Det är främst två faktorer som är utmärkande för kommuner som
            har lyckats väl med att få ned decibeltalen till under de rekommenderade
            gränsvärdena.
          </note>
          <note>
            Dels har man utnyttjat det befintliga regelverket strikt, dels
            har man arbetat med information och attitydpåverkan till arrangörer
            av diskotek och konserter.
          </note>
          <note>
            Dessutom har kommunen noggrant följt upp att arrangören följer
            vad den kommit överens med miljöförvaltningen om.
          </note>
          <note>
            Inom miljöförvaltningarna i bl.a. Göteborg, hela
          </note>
          <note>
            Västra Götalandsregionen samt Stockholm har särskilda satsningar
            i form av kontrollmätningar och information riktad direkt till
            arrangörerna genomförts, i syfte att minska hörselskadorna hos
            barn och ungdomar. I mindre kommuner som Varberg, Kumla, för att
            nämna några, har man nått mycket långt. Goda exempel finns således
            att ta efter.
          </note>
          <note>
            Sammanfattningsvis: Stora ansträngningar har gjorts och görs
            kontinuerligt för att minska det aktuella problemet. Miljöbalken
            och Socialstyrelsens
          </note>
          <note>
            Allmänna Råd bedömer vi i nuläget som helt tillräckliga medel
            för kommunerna att ingripa mot alltför höga ljudnivåer.
          </note>
          <note type="speaker">
            Anf. 51 ELISABETH FLEETWOOD (m):
          </note>
          <note>
            Fru talman! Jag vill börja med att säga att jag är ovanligt nöjd
            med svaret. Det är mycket här som är bra, socialministern. Men
            i och med att jag har sagt det vill jag också påpeka att det finns
            sådant som jag saknar.
          </note>
          <note>
            Jag har här ett litet informationsblad där det står:
          </note>
          <note>
            Tinnitus - rinner det, tjuter det, kör tåget genom ditt huvud
            eller står det en långtradare utanför ditt fönster och drar på
            för fullt eller är det klippblock som rasar samman?
          </note>
          <note>
            Jag har aldrig i någon fråga som jag har tagit upp haft så mycket
            kontakter med människor utanför det här huset. En del säger så
            här: Jag undviker tystnad, för i tystnaden hörs ljudet i huvudet
            som bara du som patient hör.
          </note>
          <note>
            Jag tycker inte att det är lyckat att denna ibland mycket svårt
            handikappande åkomma har fått benämningen öronsus. Det är inget
            öronsus. När jag hör ordet sus vill jag gärna tänka på vårens
            sus i blad osv.
          </note>
          <note>
            Det här har ingenting med sus att göra. Det kan ha det för somliga,
            men då är det fråga om en ganska låg grad av åkomma.
          </note>
          <note>
            Som jag sade är det mycket redovisning som är bra i svaret. Men
            jag tänker inte upprepa det, fru talman, för jag vet att vi har
            bråttom, utan jag kommer fram till det som jag saknar. Det är
            fortfarande informationen till dem som ännu inte har drabbats.
          </note>
          <note>
            Och det är många människor i vårt land, i alla åldrar, men naturligtvis
            i högsta grad de unga - de unga som går på rockkonserter och även
            andra.
          </note>
          <note>
            Jag antar att socialministern har varit på konserthuset och sett
            att det finns musiker som sitter under plastkupor för att de själva
            har drabbats av de höga decibeltalen. De på konserthuset vet vad
            det gäller, men unga människor vet det inte.
          </note>
          <note>
            Jag träffade i dag, i samband med ett studiebesök som kulturutskottet
            gjorde, en person som berättade om en ung flicka som hade haft
            perfekt hörsel. Hon hade varit på en rockkonsert för något år
            sedan och hade nu förlorat hela hörseln på ena örat. Hon hade
            fått, tog vi för givet, en viss form av information om detta.
            Men det är så få unga människor som tror att detta kan bli en
            realitet för dem. Det är här jag vill ha hjälp. Jag vill försöka
            att initiera en informationsverksamhet, och jag har sagt det tidigare.
            Jag kan inte styra radio och TV, det kan ingen av oss. Men vi
            kan inspirera dem att i Anslagstavlan - och där får
          </note>
          <note>
            Socialstyrelsen agera - visa ett filmavsnitt som riktar sig till
            unga människor på ett poppigt sätt, om jag får uttrycka det så,
            så att de lyssnar, tittar och förstår att det här är en åkomma
            som kan drabba dem och som de aldrig blir av med.
          </note>
          <note>
            När jag själv fick tinnitus för ganska många år sedan var det
            en fruktansvärd känsla när jag förstod att det aldrig mer skulle
            bli tyst så länge jag lever. Jag har lärt mig att leva med det.
            Det kan man göra. Men den första känslan, att det aldrig mer i
            mitt liv skulle bli tyst, var en fruktansvärd känsla.
          </note>
          <note>
            Jag vill inte att unga människor ska drabbas av detta i den takt
            som de gör i dag. Vi måste samarbeta för att informationen ska
            gå ut till alla dem som annars kan bli offer.
          </note>
          <note type="speaker">
            Anf. 52 LENNART KOLLMATS (fp):
          </note>
          <note>
            Fru talman! Jag vill helt instämma i Elisabeth Fleetwoods bekymmer
            beträffande problemet tinnitus.
          </note>
          <note>
            Jag har också motionerat i frågan och tidigare ställt en fråga
            till socialministern. Det är bra att den här frågan hålls aktuell.
          </note>
          <note>
            Jag har i dag tittat i några dagstidningar via datorn och sökt
            på ordet tinnitus, och det är ett mycket stort antal artiklar
            som man kan hitta. Jag ska bara läsa några rubriker, och sedan
            tror jag att vi själva kan tänka oss texterna som kommer under
            rubrikerna:
          </note>
          <note>
            Sänkt ljudnivå, Öronproppar räcker inte, Bullret i skolorna upprör,
            Bullret på dagis orsakar tinnitus,
          </note>
          <note>
            Tinnitus drabbar alltfler ungdomar, Förhindra livslångt lidande,
            Forskare mätte ljudnivån på konserter,
          </note>
          <note>
            Alltfler ungdomar får livslånga besvär av tinnitus och, slutligen,
            Skövde går på offensiven mot öronsus
          </note>
          <note>
            - kommuninvånarna ska utbilda sig att skydda sig mot nya folksjukdomen.
          </note>
          <note>
            Detta är oerhört alarmerande rubriker. När jag gick in och sökte
            fick jag 4 119 träffar. Jag lovar att jag inte har tittat på dem.
            Men det visar ändå hur aktuellt det här är och hur mycket som
            skrivs om det.
          </note>
          <note>
            Jag skulle kunna fortsätta mycket längre, men efter talmannens
            vink här ska jag inte göra det.
          </note>
          <note>
            Det här med öronproppar, som tas upp i svaret, tror jag i sig
            är en bra uppfinning. Men jag tror tyvärr inte att ungdomar tar
            på sig dem på bio, på disko eller när de går på konserter. Möjligen
            är det några enstaka som gör det, men det sker i alltför liten
            omfattning.
          </note>
          <note>
            Tyvärr tror jag inte att information alltid räcker.
          </note>
          <note>
            Vi kan ju se vilka bekymmer vi har när det gäller tobak och alkohol,
            inte minst bland ungdomar och framför allt bland flickor när det
            gäller tobak.
          </note>
          <note>
            Jag tror alltså att vi måste gå till källan, dvs. ljudnivån.
            Jag undrar därför om inte socialministern kan tänka sig att fundera
            på eller utreda om det inte är så att vi måste sänka gränsvärdet
            för ljudnivåerna.
          </note>
          <note>
            Socialministern avslutar sitt svar till Elisabeth
          </note>
          <note>
            Fleetwood enligt följande: "Miljöbalken och Socialstyrelsens
            Allmänna Råd bedömer vi i nuläget som helt tilräckliga medel för
            kommunerna att ingripa mot alltför höga ljudnivåer."
          </note>
          <note>
            Men med tanke på de rubriker som jag läste upp och att det framför
            allt är ungdomar som så småningom blir hörselskadade delar jag
            inte socialministerns uppfattning och bedömning. Kommunernas hälsooch
            miljötjänstemän har inte rätt instrument - möjligen tekniskt -
            att mäta decibeltal och ljudnivåer. Men de har inte, enligt min
            uppfattning, rätt laginstrument.
          </note>
          <note>
            Därför skulle jag vilja fråga socialministern: Finns det ingen
            tanke på att sänka ljudnivåerna i stället för att vidta alla dessa
            förebyggande åtgärder som öronproppar och information?
          </note>
          <note type="speaker">
            Anf. 53 KIA ANDREASSON (mp):
          </note>
          <note>
            Fru talman! Det är andra gången som jag deltar i en sådan här
            interpellationsdebatt. Det är inte min interpellation, men jag
            kunde inte motstå att gå upp i den här interpellationsdebatten.
            Jag har tidigare ställt en interpellation, vilket socialministern
            kanske kommer ihåg, där jag ville att socialministern skulle verka
            för en lag som begränsar ljudnivån på rockkonserter och diskotek
            för att skydda alla dessa ungdomar som riskerar att få tinnitus
            och andra hörselskador och som har ökat i antal.
          </note>
          <note>
            Jag har faktiskt också skrivit en motion i ämnet.
          </note>
          <note>
            Det har jag gjort nästan vartenda år sedan 1994 då jag kom in
            i riksdagen, för jag tycker att det här ämnet är så oerhört viktigt.
            Det är ju så många andra ledamöter från flera partier som motionerar
            i samma ämne och som tycker att vi måste göra mer än det som nu
            har skett och sker. Med mig på mitt motionsförslag fick jag såväl
            Folkpartiet och Centern som Vänstern och
          </note>
          <note>
            Miljöpartiet, så vi är många. Tyvärr fick vi inte med oss Moderaterna
            och Socialdemokraterna på den motion som kräver lag om sänkt ljudnivå.
          </note>
          <note>
            Det förslag som framförs i motionen grundar sig på vad läkare
            som sysslar med detta problem på
          </note>
          <note>
            Sahlgrenska sjukhusets hörselavdelning säger.
          </note>
          <note>
            De säger, socialministern, att det inte räcker med dessa rekommendationer
            och med information. Vi måste ha en lag som är mer förpliktande
            och som kollas på ett bättre sätt. Detta säger också föräldrar
            till barn som är drabbade. Det är bl.a. en kvinna i
          </note>
          <note>
            Kungälv som i Kungälvs kommun har försökt åtgärda detta på alla
            sätt och vis. Hon säger också att vi måste ha en nationell lag
            så att det inte bara behövs eldsjälar för att komma till rätta
            med det här lite bättre i kommunerna. Det är angeläget.
          </note>
          <note>
            Jag hoppas att socialministern nu tar och läser motionen med
            alla dessa partier och lyssnar på andra ledamöter och att han
            verkligen skulle kunna ändra åsikten om att det räcker. Barn och
            ungdomar tar inte till sig informationen i den åldern. Vi kan
            inte skydda barn och ungdomar på det viset, alltså genom informationskampanjer.
            Det är vi vuxna som har ansvaret för att skydda barnen från de
            höga ljudnivåerna.
          </note>
          <note type="speaker">
            Anf. 54 Socialminister LARS ENGQVIST (s):
          </note>
          <note>
            Fru talman! Jag ska försöka fatta mig mycket kort.
          </note>
          <note>
            Jag tror att jag kan göra det eftersom jag först och främst när
            det gäller Elisabeth Fleetwood vill säga att vi förmodligen har
            ungefär samma uppfattning. Jag lovar Elisabeth Fleetwood att undersöka
            om det finns möjlighet att öka informationen. Jag delar uppfattningen
            att den information som har givits handlat mycket om arrangörerna,
            kommunerna och alla aktörer. Men vad gör vi för att se till att
            alla vi andra blir bättre informerade? Jag lovar att undersöka
            detta för att se vad man kan göra för att förbättra informationen.
          </note>
          <note>
            Jag vill också säga något till Lennart Kollmats och Kia Andreasson.
            Det är inte bara Kia Andreasson som har motionerat. Även Lennart
            Kollmats har motionerat såvitt jag förstår. Min uppfattning är
            att det finns ett regelverk som är tillräckligt, dvs. genom hälsoskyddslagen
            och miljöbalken kan kommunerna agera. Men jag är naturligtvis
            spänd på att se hur riksdagen ställer sig till motionerna och
            jag ska mycket noga ta del av den diskussion som förs i utskottet.
          </note>
          <note type="speaker">
            Anf. 55 ELISABETH FLEETWOOD (m):
          </note>
          <note>
            Fru talman! Får jag bara påminna om en rapport från Göteborg
            för några veckor sedan. Det var i det sammanhanget som jag ställde
            en fråga till socialministern på öppna frågestunden. I denna rapport
            var det fråga om sex- och sjuåringar på dagis som drabbats.
          </note>
          <note>
            Då hjälper inte ens någon lag, när det är barnen som så att säga
            drabbar varandra med detta. Där gäller frågan hur vi kan bygga
            bort ljudet, och det är tekniska saker som jag inte ska gå in
            på här.
          </note>
          <note>
            Jag fick igår i min hand en bok som heter Tinnitus, skriven av
            professor Axelsson i Göteborg och av
          </note>
          <note>
            Ulf Schenkmanis. De hade också ett par timmar på
          </note>
          <note>
            TV om tinnitus en söndag, så här sker ju saker. Det är också
            riktigt att man i Göteborg arbetar intensivt med detta. Kajsa-Mia
            Holgers har skrivit ett vårdprogram.
          </note>
          <note>
            Jag vet inte om socialministern har det. Om inte ska jag se till
            att det kommer med det snaraste. Jag tror att vi kan fortsätta
            att arbeta tillsammans för att få fram informationen till framför
            allt de unga så att de förstår för framtiden att de kan bli informerade
            av sina jämnåriga som har drabbats.
          </note>
          <note>
            När jag var ute på Danderyds sjukhus i detta sammanhang fick
            jag veta av den läkare som då undersökte mig att nästa patient
            var en 16-årig pojke som inom ett par månader skulle ha förlorat
            sin hörsel på ett sådant sätt att inte ens hörapparater skulle
            hjälpa. Han var dömd till dövhet. När man hör sådant blir man
            ju förtvivlad. Då är man tvungen att försöka alla vägar för att
            informera och förbättra en väldigt tragisk situation.
          </note>
          <note type="speaker">
            Anf. 56 KIA ANDREASSON (mp):
          </note>
          <note>
            Fru talman! Jag ska inte förlänga denna debatt så länge. Jag
            ska bara säga att även om inte socialministern lyssnar när det
            gäller lagstiftningen så tycker jag att han skulle lyssna på just
            de läkare som sysslar med det här. De har alltså dessa förslag.
            De säger att det inte räcker.
          </note>
          <note>
            Sedan vill jag inte brösta mig och säga att det bara är jag som
            har skrivit en motion. Jag menar att just den här motionen var
            tvärpolitisk. Det var många partier som var med på just den. Sedan
            är det ju många andra enskilda motioner. Det här betyder också
            att det inte är tillräckligt med åtgärder, för då skulle vi inte
            ideligen behöva skriva motioner och interpellationer i ämnet.
            Vi måste komma längre så att hörselskador och tinnitus förhindras.
          </note>
          <note>
            Överläggningen var härmed avslutad.
          </note>
          <note>
            Ajournering
          </note>
          <note>
            Kammaren beslutade kl. 16.34 på förslag av talmannen att ajournera
            förhandlingarna till kl. 18.00.
          </note>
          <note>
            Återupptagna förhandlingar
          </note>
          <note>
            Förhandlingarna återupptogs kl. 18.00.
          </note>
          <note>
            13 § Svar på interpellation 2000/01:86 om svenska socialarbetare
            i Köpenhamn
          </note>
          <note type="speaker">
            Anf. 57 Socialminister LARS ENGQVIST (s):
          </note>
          <note>
            Fru talman! Maud Ekendahl har frågat mig om vilka åtgärder jag
            avser vidta för att ungdomar och psykiskt sjuka från hela landet
            ska få den hjälp de behöver för att inte hamna i drogberoende
            och prostitution i Köpenhamn. Frågan är föranledd av att
          </note>
          <note>
            Socialstyrelsens stöd till Malmö kommun till två socialarbetare
            i Köpenhamn upphör vid årsskiftet. Jag besvarade tidigare i våras
            en riksdagsfråga i samma ämne, och gav där uttryck för min principiella
            uppfattning i frågan. Frågan aktualiserades också nyligen i kammaren
            i samband med en allmän frågestund.
          </note>
          <note>
            Sverige har i nästan 30 år haft svenska socialarbetare på plats
            i Köpenhamn för att bistå svenskar som av skilda skäl hamnat i
            svårigheter i samband med besök där. Verksamheten startade för
            att hjälpa narkotikamissbrukare som sökt sig till eller blivit
            kvar i Köpenhamn. Också Norge hade på den tiden socialarbetare
            stationerade där, men har det inte längre. Fram till år 1996 finansierades
            verksamheten via
          </note>
          <note>
            Socialstyrelsens anslag. Då åtog sig Malmö kommun, att med utvecklingsmedel
            från Socialstyrelsen och i projektform utveckla verksamheten,
            bl.a. samarbetet med den danska socialtjänsten. Något ekonomiskt
            stöd till en permanent verksamhet har det aldrig varit fråga om.
            Utgångspunkt för överenskommelsen mellan Malmö kommun och Socialstyrelsen
            var att socialtjänsten är ett kommunalt ansvar, inte statligt.
            Den statliga finansieringen av två socialarbetare i Köpenhamn
            har varit ett unikt avsteg från vad som normalt gäller.
          </note>
          <note>
            Malmö kommun har naturligtvis rätt i att det faktum att merparten
            av klienterna inte är hemmahörande i Malmö gör frågan till en
            angelägenhet som berör fler kommuner. Problemet med hur svenskar
            som behöver hjälp och bistånd under sin vistelse i Köpenhamn bör
            därför få en långsiktig lösning i ett utbyggt samarbete mellan
            berörda parter.
          </note>
          <note>
            Frågan om hur stödet till svenskar som befinner sig utomlands
            ska utformas måste dock också ses i ett större sammanhang. Problemen
            är inte begränsade till
          </note>
          <note>
            Köpenhamn, eller ens till Europa. Den ökande internationaliseringen
            och migrationen har lett till att antalet svenskar som under kortare
            eller längre perioder befinner sig utomlands har ökat väsentligt
            under
          </note>
          <note>
            1990-talet. Ett stort antal svenskar väljer att bosätta sig utomlands
            för att arbeta eller studera, samtidigt som turistresandet ständigt
            ökar, framför allt till mer udda resmål. Detta har bl.a. inneburit
            att krav och förväntningar på bistånd och service från svenska
            ambassader och konsulat har ökat.
          </note>
          <note>
            Mot den bakgrunden tillsatte regeringen i juni i år en parlamentarisk
            kommitté med uppdrag att se över hur stödet till svenska medborgare
            som befinner sig utomlands ska utformas. I kommitténs uppdrag
            ingår att beskriva de problem som hänger samman med att alltfler
            drogberoende och sjuka söker hjälp vid utlandsmyndigheterna samt
            lämna förslag på hur man ska lösa dessa. Jag utgår ifrån att kommittén
            i sitt arbete kommer att tillvarata erfarenheterna hos de svenska
            socialarbetarna i Köpenhamn. Kommittén ska senast den 1 september
            nästa år presentera sina överväganden och förslag, varefter det
            sedvanliga beredningsarbetet tar vid. Jag ser fram emot att frågan
            om bistånd och service till svenska medborgare utomlands - i Köpenhamn
            eller på andra orter - därmed ges möjlighet till en mer långsiktig
            helhetslösning.
          </note>
          <note type="speaker">
            Anf. 58 MAUD EKENDAHL (m):
          </note>
          <note>
            Fru talman! Jag vill börja med att tacka socialministern för
            svaret. Tidigare i dagens debatter har flera interpellanter tackat
            för att de har fått ett så bra svar.
          </note>
          <note>
            Men tyvärr är jag inte riktigt nöjd med det svar som jag har
            fått. Men det ger ju all anledning att diskutera frågan ytterligare
            här.
          </note>
          <note>
            Under snart 30 års tid har socialarbetare varit verksamma i Köpenhamn.
            Man startade denna verksamhet strax innan Christiania öppnade.
            Redan då insåg Sverige behovet av social verksamhet och förstod
            faran med att ungdomar skulle hamna på glid i
          </note>
          <note>
            Köpenhamn.
          </note>
          <note>
            För drygt en månad sedan besökte vi moderata ledamöter som sitter
            i justitieutskottet socialarbetaren
          </note>
          <note>
            Jan Andersson i Köpenhamn. Vi kunde konstatera att socialarbetarna
            var oerhört viktiga för Sverige genom det arbete de utför. De
            har drygt 800 besök per år.
          </note>
          <note>
            Det handlar om nedknarkade ungdomar, oroliga föräldrar som letar
            efter sina döttrar eller söner och en ganska ny grupp, nämligen
            de psykiskt sjuka individerna som irrar omkring i Köpenhamn dag
            och natt.
          </note>
          <note>
            Nu efter snart 30 år vill regeringen via, får jag väl lov att
            säga, Socialstyrelsen sätta stopp för denna behjärtansvärda verksamhet,
            eftersom de 1,2 miljonerna för denna verksamhet ska dras in vid
            årsskiftet.
          </note>
          <note>
            Jag har talat med Socialstyrelsen som hänvisar till att man kommer
            att utdela ekonomiskt stöd endast för s.k. utvecklingsmedel. Det
            är baserat på tre år och ska gå till kommuner som kan driva nya
            särskilda ungdomsprojekt.
          </note>
          <note>
            Socialministern sade i sitt svar: "Något ekonomiskt stöd till
            en permanent verksamhet har det aldrig varit fråga om."
          </note>
          <note>
            Då undrar jag: Hur vill socialministern förklara ett
          </note>
          <note>
            30-årigt stöd? Själv vill jag beteckna det stödet som en permanent
            lösning, trots avsaknad av formellt beslut.
          </note>
          <note>
            Socialminister Lars Engqvist håller ju med mig om och förstår
            och inser att problemet inte är ett problem endast för Malmö kommun.
            Det är inte heller enbart ett problem för kommunerna i Skåne.
            30 % av individerna är hemmahörande i Skåne. Resten kommer från
            övriga landet.
          </note>
          <note>
            I och med att dessa procentskillnader är så pass stora anser
            jag att detta är ett nationellt problem och att man borde ta pengar
            ur samma kassa.
          </note>
          <note>
            Socialministern anser ju att ansvaret borde ligga hos respektive
            kommun. Men tänk, är inte det en väldigt osmidig lösning? Det
            innebär ju i praktiken att
          </note>
          <note>
            Malmö kommun ska debitera de olika kommunerna framöver. Anser
            inte socialministern att det är ett mycket opraktiskt tillvägagångssätt?
            Är socialministern inte beredd och villig att ompröva sitt tidigare
            ställningstagande?
          </note>
          <note type="speaker">
            Anf. 59 GUN HELLSVIK (m):
          </note>
          <note>
            Fru talman! Socialministern säger i sitt svar till
          </note>
          <note>
            Maud Ekendahl att den ökande internationaliseringen och migrationen
            har lett till att antalet svenskar som under kortare och längre
            perioder befinner sig utomlands har ökat väsentligt under 90-talet.
            Vidare sade socialministern att detta bl.a. har inneburit att
            krav och förväntningar på bistånd och service från svenska ambassader
            och konsulat har ökat.
          </note>
          <note>
            På grund av detta har regeringen tillsatt en parlamentarisk kommitté
            som ska se över hur stödet till svenska medborgare som befinner
            sig utomlands ska utformas. Då ska man bl.a. beskriva de problem
            som hänger samman med att alltfler drogberoende och sjuka söker
            hjälp hos utlandsmyndigheterna.
          </note>
          <note>
            Socialministern säger också att han utgår ifrån att kommittén
            ska ta till vara erfarenheterna hos de svenska socialarbetarna
            i Köpenhamn. Då kan vi ju påminna oss om att när denna verksamhet
            för ungefär
          </note>
          <note>
            30 år sedan startade i Köpenhamn så var den kopplad till svenska
            ambassaden.
          </note>
          <note>
            Då sågs det, av olika skäl, som naturligt att det var en nationell
            angelägenhet. Bl.a. på grund av den täta kontakt som behövs med
            de danska socialarbetarna flyttades de svenska socialarbetarna
            ut och samlokaliserades med danska socialarbetare.
          </note>
          <note>
            Vi ser ju i dag, och socialministern konstaterar detta, att vi
            här har ett växande problem. En på olika håll i världen ökande
            belastning på våra ambassader kan konstateras. Vi ska vara medvetna
            om att när de svenska socialsekreterarna vid nyår försvinner i
            Köpenhamn försvinner därmed inte problemen, utan problemen kommer
            att flyttas över till den svenska ambassaden. Sedan ska utredningen
            arbeta. Den ska vara klar den 1 september nästa år, vilket innebär
            att vi i praktiken måste räkna med ett glapp på två år innan vi
            har en lösning på problemen.
          </note>
          <note>
            Vi har i dag en bra lösning på problemen - tydligen så bra att
            socialministern anser att man bör ta till vara de erfarenheter
            som vi har fått i Köpenhamn.
          </note>
          <note>
            Säkerligen kan det göras bättre och säkerligen kan olika modeller
            tänkas på olika håll i världen där vi har skäl att ta till vara
            svenskars intressen. Eftersom jag inte kan förstå varför man kan
            tillåta ett glapp på två år vill jag be socialministern att för
            mig förklara varför en fungerande verksamhet ska plockas bort,
            samtidigt som erfarenheterna av denna fungerande verksamhet ska
            tas till vara vad gäller det problem som även socialministern
            betraktar som ett växande problem.
          </note>
          <note type="speaker">
            Anf. 60 Socialminister LARS ENGQVIST (s):
          </note>
          <note>
            Fru talman! Uppenbart finns det anledning att upplysa om några
            viktiga fakta. Den här verksamheten har pågått väldigt länge men
            avsikten var att det var avtalet med Malmö kommun som inte skulle
            vara permanent. Socialstyrelsen tecknade avtal med Malmö kommun
            och påpekade att detta är övergående, att det är fråga om projektstöd
            och att avsikten är att
          </note>
          <note>
            Malmö kommun ska ta ett ansvar efter detta.
          </note>
          <note>
            Jag skulle vilja fråga både interpellanten och Gun
          </note>
          <note>
            Hellsvik: Vad är det för fel på tanken att Malmö tillsammans
            med Lunds kommun och andra tar ansvaret för dessa socialarbetare?
            Varför kan inte det ske? Vad är det som hindrar att Malmö kommun
            tar detta ansvar? Det är två socialarbetare som det handlar om.
          </note>
          <note>
            Här tecknar Socialstyrelsen faktiskt en överenskommelse med Malmö
            kommun som bygger på att man ska ta ett ökat ansvar. När man väl
            kommer till det datum då Socialstyrelsens överenskommelse tar
            slut anser berörda kommuner, framför allt Malmö kommun, att det
            är alldeles omöjligt att ta ett ansvar.
          </note>
          <note>
            Jag tycker att det är till Malmö och till de kommuner i Malmös
            omnejd - i första hand är det väl Lund som det då handlar om -
            som man ska rikta frågan om varför de inte kan gå in och ta detta
            ansvar.
          </note>
          <note>
            Vi är alldeles överens om - och det har vi, såvitt jag förstår,
            under lång tid varit i Sveriges riksdag - att socialtjänsten är
            ett kommunalt åtagande. Det är rimligt att kommunerna tar ett
            större ansvar. Kommunerna i den region som vi talar om måste förstå
            att också kommunen, som en följd av den integration som sker över
            Öresund, måste fundera över vad man ska göra när det gäller att
            samarbeta med Köpenhamn.
          </note>
          <note>
            Jag tycker att svaret är alldeles självklart: Det är inte Socialstyrelsens
            sak att svara för socialtjänsten.
          </note>
          <note>
            Man har kommit överens med Malmö kommun om att kommunen ska ta
            ett ansvar. Det var ett projektstöd som det handlade om när man
            väl träffade överenskommelsen efter de inledande 20 åren - eller
            vad det nu var. Då är det rimligt att fråga varför man inte tar
            det ansvaret.
          </note>
          <note>
            Hur kommer det sig att man kräver att staten ska fortsätta att
            ta ansvar för två socialarbetare; detta inom en socialtjänst som
            den i Malmö kommun det väl handlar om flera hundratals miljoner?
            Jag har svårt att förstå argumentationen här.
          </note>
          <note>
            En helt annan sak är vilka krav vi i framtiden ska ställa på
            utlandsrepresentation. Då är Köpenhamn bara ett av problemen.
            Amsterdam är ett stort problem. Vi har även problem i Asien. Vi
            får diskutera vilken typ av utlandsrepresentation vi ska ansvara
            för.
          </note>
          <note>
            Det rimliga när det gäller det avtal som är tecknat med Malmö
            kommun är att alla ska följa det, också
          </note>
          <note>
            Malmö kommun.
          </note>
          <note type="speaker">
            Anf. 61 MAUD EKENDAHL (m):
          </note>
          <note>
            Fru talman! Jag tycker att det är lite märkligt att socialministern
            kastar tillbaka frågan. Jag sade så tydligt att det bara är 30
            % av de drabbade ungdomar och äldre av olika slag, antingen psykiskt
            sjuka eller drogmissbrukande ungdomar, som kommer från Skåne.
            Är det då rimligt att be Malmö kommun ta hela det ansvaret - eventuellt
            med hjälp av Lund? Jag sade också att 70 % av alla de 800 besöken
            har ett samband med hela övriga landet. Därför tycker jag att
            detta är ett rent nationellt problem.
          </note>
          <note>
            Vidare har jag lite svårt att förstå avtalet med
          </note>
          <note>
            Malmö. När jag ringde Socialstyrelsen sade den person som är
            ansvarig inom social- och individverksamheten till mig: Vi är
            inte den myndighet som ska sitta och betala ut pengar permanent
            - men givetvis om det fattas ett politiskt beslut. Det är ju vid
            det politiska bordet som ett sådant beslut ska fattas. Det är
            därför som jag vill ta upp frågan, med hänvisning till vad Gun
            Hellsvik här tar upp, om att kommittén ska ta till vara detta
            och titta på det. Det hade varit bättre att åtminstone vänta in
            vad kommittén kommer fram till.
          </note>
          <note>
            Det är lite ledsamt att socialministern inte vill lyssna på sina
            egna. Då tänker jag på dem som arbetar hårt med frågan, nämligen
            kommunalrådet Birgitta Nilsson från Malmö kommun och Nils T Svensson,
            ordförande i stadsfullmäktige. Bägge har skrivit både till socialministern
            och till Socialstyrelsen men fått nobben. De är väldigt ledsna
            över att inte ha fått gehör för de här sakerna.
          </note>
          <note>
            I mars i våras riktade riksdagsledamoten Marie
          </note>
          <note>
            Granlund en skriftlig fråga om detta problem till socialministern.
            Inte heller hon vann gehör för vad hon var ute efter.
          </note>
          <note>
            Jag tycker inte att detta är rätt vare sig gentemot de föräldrar
            som åker ned och försöker leta rätt på sina söner och döttrar
            eller gentemot de psykiskt sjuka som inte har kontroll på sina
            mediciner eller vars mediciner är slut.
          </note>
          <note>
            Och sedan ska man låta det här bli ett Malmö kommun-problem!
            Men tar inte Sverige ansvar kommer danska polis- och socialmyndigheter
            att lämpa över detta och låta de drabbade hamna i Malmö eller
          </note>
          <note>
            Helsingborg. Vad händer då, socialministern? Jo, då inträder
            vistelsebegreppet.
          </note>
          <note>
            Det här tycker jag att vi kunde ha löst på ett annat sätt. Varför
            kan inte regeringen själv fatta beslut om att vänta åtminstone
            ytterligare två år så att man ser vad utredningen kommer fram
            till?
          </note>
          <note type="speaker">
            Anf. 62 GUN HELLSVIK (m):
          </note>
          <note>
            Fru talman! Det arbete som socialarbetarna i Köpenhamn gör är
            den typ av arbete som annars till största delen ligger på våra
            ambassader. Det är fråga om att hitta förrymda ungdomar och om
            att slussa psykiskt sjuka personer rätt som gett sig av till Köpenhamn.
            Det är också fråga om den typ av arbete som vår utlandsmyndighet
            i Thailand respektive
          </note>
          <note>
            Holland får göra. Socialarbetarna avlastar alltså den svenska
            ambassaden i Köpenhamn.
          </note>
          <note>
            När socialministern säger att detta är ett primärt ansvar för
            socialtjänsten i Malmö-Lund glömmer socialministern bort att vi
            har en socialtjänstlag som ger ett geografiskt område för socialtjänstens
            ansvar.
          </note>
          <note>
            Maud Ekendahl nämnde just vistelsebegreppet. Med det resonemang
            som socialministern för skulle socialtjänsten ha ett helt annat
            ansvar för sina kommuninvånare. Jag fick i och för sig inte svar
            på min förra fråga, utan jag fick bara en motfråga, men förhoppningsvis
            kan jag få ett svar vad gäller följande.
          </note>
          <note>
            Med det resonemang socialministern för borde socialministern
            vara beredd att föreslå en ändring när det gäller vistelsebegreppet
            inom socialtjänsten, så att kommuner inte ska behöva ta ekonomiskt
            ansvar för exempelvis hemtjänsten för personer som vistas tillfälligt
            i kommunen, t.ex. har sin sommarstuga där.
          </note>
          <note>
            Med socialministerns resonemang skulle hemkommunen ta ansvaret.
          </note>
          <note type="speaker">
            Anf. 63 Socialminister LARS ENGQVIST (s):
          </note>
          <note>
            Fru talman! Diskussionen är en smula egendomlig. Socialstyrelsen
            kom överens med Malmö kommun om ett utvecklingsstöd till ett projekt.
            Man var alldeles klar över att det skulle komma att avvecklas
            från Socialstyrelsens sida. Malmö kommun var intresserad av att
            engagera sig i det. Men när man kommer till slutpunkten tycker
            Malmö kommun att det är alldeles självklart att staten ska fortsätta
            sitt engagemang.
          </note>
          <note>
            Det är inte regeringen som fattar beslut i frågan.
          </note>
          <note>
            Det är inte jag som har fattat beslut. Det är Socialstyrelsen
            som följer upp det avtal man har tecknat tidigare. Det är Socialstyrelsen
            som bestämmer hur man hanterar sitt utvecklingsanslag.
          </note>
          <note>
            Det är visserligen fullt möjligt att riksdagen eller möjligtvis
            regeringen skulle fatta ett annat beslut.
          </note>
          <note>
            Men vad finns det för motiv att göra det? Vad finns det för särskilt
            motiv att göra det, om Malmö kommun tecknar ett avtal med Socialstyrelsen
            under en begränsad tid för att genomföra ett projekt och man tycker
            att det är viktigt?
          </note>
          <note>
            Jag har försökt upplysa alla politiker från Malmö som har frågat
            mig om detta, att jag inte tycker att det är rimligt att vi tar
            ett steg över och betraktar socialtjänsten som en statlig fråga.
            Vi vidmakthåller att det är en fråga som kommunerna i regionen
            måste diskutera gemensamt. Jag har förtvivlat svårt att förstå
            varför inte Malmö kommun eller övriga kommuner skulle kunna lösa
            problemet.
          </note>
          <note>
            Jag delar uppfattningen att de två socialarbetarna i
          </note>
          <note>
            Köpenhamn gör ett bra arbete. Men det är rimligt att det i så
            fall ligger på kommunerna. Hur man sedan fördelar ansvaret mellan
            kommunerna är en sak för dem att diskutera.
          </note>
          <note>
            Jag tror att det finns en förhoppning om att det skulle bli en
            permanent verksamhet, om staten -
          </note>
          <note>
            regeringen - skulle ingripa. Men vi vet inte hur vår utlandsrepresentation
            ska se ut, hur arbetet ska läggas upp. Det är rimligt att vi fattar
            beslut om det när vi får utredningen. Fram till dess är det rimligt
            att man följer de avtal som är överenskomna och att vi hoppas
            att Malmö kommun eller kommunerna i regionen gemensamt tar ansvar
            för verksamheten. Det är faktiskt deras sak.
          </note>
          <note type="speaker">
            Anf. 64 MAUD EKENDAHL (m):
          </note>
          <note>
            Fru talman! Ord står mot ord. Den upplysning som vi har fått
            är att avtalet en gång tecknades mer eller mindre under galgen.
          </note>
          <note>
            Socialministern vill inte hålla med om att det är ett nationellt
            problem, trots att man har skrivit till socialministern från olika
            håll och talat om att det inte är något Skåneproblem. Ungefär
            30 % av dem som söker hjälp är från Skåne.
          </note>
          <note>
            Socialministern hänvisar till Socialstyrelsen, som i sin tur
            säger: Det är inte vår sak att besluta. Socialstyrelsen ska dela
            ut utvecklingsmedel, vilket jag tidigare har berört.
          </note>
          <note>
            Jag har försökt vädja till socialministern och beskrivit de problem
            som finns. Socialministerns socialdemokratiska kommunalråd i Malmö
            har vädjat.
          </note>
          <note>
            Ordföranden i stadsfullmäktige har vädjat. Riksdagsledamot Marie
            Granlund har vädjat. Vi försöker vädja. Vi ser att det skulle
            vara den bästa och mest medmänskliga hjälp man kan ge.
          </note>
          <note>
            Jag är också informerad om att Kommunförbundet i Skåne med stor
            sannolikhet är på väg att inkomma med en skrivelse. Jag är ledsen
            över att socialministern inte visar någon som helst vilja att
            försöka hitta en lösning på problemet. Jag beklagar det, eftersom
            det är socialministern som har både makt och möjlighet att hjälpa
            utstötta, utsatta människor på ett bra sätt.
          </note>
          <note>
            Anita Sidén var uppe i en interpellationsdebatt i början av november.
            Då sade socialministern: Jag vet inte i vilken mån socialarbetarna
            i Köpenhamn ska fortsätta. Det vet inte vi heller, efter den här
            interpellationsdebatten.
          </note>
          <note type="speaker">
            Anf. 65 Socialminister LARS ENGQVIST (s):
          </note>
          <note>
            Fru talman! Ingen annan än Socialstyrelsen beslutar om Socialstyrelsens
            utvecklingsbidrag. Det är inte regeringen. Det är inte riksdagen.
            Det är ingen annan. Det är Socialstyrelsen som fattar beslut och
            har gett beskedet. Det finns möjligtvis en formell möjlighet att
            i riksdagen eller regeringen ta initiativ för att ändra det regelverk
            vi har i dag. Jag kan inte se att det finns motiv för att göra
            det. Här finns möjligheter. Om inte bara Malmö kommun, ordföranden
            i fullmäktige, kommunstyrelsens ordförande, alla kommunalråd utan
            dessutom Kommunförbundet i
          </note>
          <note>
            Skåne tycker det, är det väl egendomligt att man inte kan gå
            samman och ta ansvar för de två socialarbetarnas verksamhet. Jag
            kan inte förstå var problemet ligger.
          </note>
          <note>
            Om man bedömer det som viktigt är det rimligt att man går samman
            och löser problemet. Socialtjänsten är inte ett statligt ansvar.
            Jag får inte detta att gå ihop.
          </note>
          <note>
            Socialstyrelsen har meddelat att det är tillfälligt. Socialstyrelsen
            har fattat beslut om att man fr.o.m. den 1
          </note>
          <note>
            januari nästa år inte kommer att fortsätta stödja projektet.
            Kommunvärlden i Skåne vill fortsätta. Det är bara för dem att
            fatta beslut.
          </note>
          <note>
            Överläggningen var härmed avslutad.
          </note>
          <note>
            14 § Svar på interpellation 2000/01:87 om humanism och medborgarperspektiv
          </note>
          <note type="speaker">
            Anf. 66 Socialminister LARS ENGQVIST (s):
          </note>
          <note>
            Fru talman! Gun Hellsvik har frågat om jag är beredd att ompröva
            mitt beslut och låta de boende på
          </note>
          <note>
            Annetorpshemmet få bo kvar med bibehållen trygghet.
          </note>
          <note>
            Jag håller helt med Gun Hellsvik att de boende på
          </note>
          <note>
            Annetorpshemmet måste få behålla sin trygghet.
          </note>
          <note>
            Erfarenheter från avveckling av andra vårdhem pekar på att det
            inte finns någon motsättning mellan en långsiktig avveckling och
            bibehållen trygghet. Jag har i tidigare svar framhållit hur viktigt
            det är att avvecklingen sker på ett välplanerat sätt i nära samarbete
            med dem det berör och deras anhöriga. Det Gun
          </note>
          <note>
            Hellsvik betecknar som humanism och medborgarperspektiv innebär
            enligt min mening att de boende måste få god tid på sig inför
            flyttningen och den nya bostaden måste vara utformad så att den
            passar den enskildes behov. Betydelsen av detta har ständigt framhållits,
            bl.a. i förarbetena till lagen om avveckling. Det var också med
            detta i tankarna som huvudmännen gavs ordentligt med tid för avvecklingen.
          </note>
          <note>
            Redan i införandelagen till 1986 års omsorgslag fanns planerna
            på en avveckling med men den gången utan slutdatum. Huvudmännen
            har alltså fram till i dag haft ungefär 14 år på sig för denna
            planering.
          </note>
          <note>
            Framför allt är det viktigt att kommunen försöker finna nya lösningar
            som passar de enskilda individer som i dag bor på Annetorpshemmet.
            Det nya boendet måste utformas i nära samarbete med den enskilde
            eller dennes anhöriga. Även om jag anser att de gamla institutionerna
            ska avvecklas anser jag att ingen ska behöva tvingas till ett
            boende som inte passar de egna behoven av stöd. Insatsen bostad
            med särskild service behöver inte innebära isolerat boende i en
            egen lägenhet utan gemenskap med andra. En sådan bostad kan vara
            allt från en egen bostad med personligt stöd av personal till
            en gruppbostad där lägenheterna är samlade i ett hus kring gemensamma
            utrymmen och där service och vård ges alla tider på dygnet - just
            så som Gun Hellsvik beskriver en villa på området. Kritiken mot
            Annetorpshemmet gäller inte professionaliteten hos personalen
            eller kvaliteten i bostäderna. Kritiken gäller i stället koncentrationen
            av många boende, 25 personer. Dessutom finns där annan omfattande
            vårdverksamhet vilket trots ombyggnader ger området en prägel
            av institutionsboende.
          </note>
          <note>
            När riksdagen 1985, i samband med införandet av
          </note>
          <note>
            1986 års omsorgslag, också beslutade om en successiv avveckling
            av vårdhemmen vistades drygt 8 000
          </note>
          <note>
            vuxna på vårdhem och specialsjukhus. Den 1 januari
          </note>
          <note>
            2000 var de drygt 200. Socialstyrelsen som under 90-
          </note>
          <note>
            talet har haft till uppgift att följa vårdhemsavvecklingen konstaterar
            att livsvillkoren överlag blivit bättre för dem som har flyttat.
            Enligt Socialstyrelsens rapporter var flertalet föräldrar och
            syskon negativa från början, men efter det att flyttningen var
            genomförd var majoriteten positiv till förändringen såväl för
            egen del som för den som flyttat. Ökad frihet, integritet och
            närhet både i fysisk och psykisk bemärkelse beskrivs av anhöriga
            som resultat av flyttningen, i motsats till rädslan för en ökad
            isolering.
          </note>
          <note>
            På Annetorpshemmet bor enligt vad jag erfar flera personer som
            är över pensionsåldern. När det gäller dessa personer anser jag
            att det kan finnas skäl att ta hänsyn till deras vilja att inte
            behöva flytta. I så fall bör dock boendeformen inte vara bostad
            med särskild service enligt LSS. I stället är det fråga om särskilda
            boendeformer för äldre enligt socialtjänstlagen. Det är dock lika
            viktigt som för de yngre att bostaden för de äldre utformas utifrån
            varje enskild persons behov.
          </note>
          <note>
            Jag är inte beredd att föreslå riksdagen att ompröva sitt beslut
            om en avveckling av återstående vårdhem. Jag förutsätter dock
            att planeringen av avvecklingen sker i samarbete med de personer
            det gäller samt den legala företrädaren och anhöriga och att varje
            person erbjuds en boendelösning som passar hans eller hennes behov.
            Jag kommer också att följa
          </note>
          <note>
            Socialstyrelsens och länsstyrelsernas arbete för att se hur avvecklingen
            sker.
          </note>
          <note type="speaker">
            Anf. 67 GUN HELLSVIK (m):
          </note>
          <note>
            Fru talman! Först vill jag tacka socialministern för svaret.
            Jag beklagar emellertid att socialministern inte varit beredd
            att besöka Annetorp för att med egna ögon se vad Annetorp är för
            något. Kanske skulle reaktionen bli av liknande slag som när Gertrud
            Sigurdsen under sin tid som socialminister gjorde ett besök i
            Lund.
          </note>
          <note>
            Det var på den tiden då Lund i strid med statsmakternas önskan
            byggde ålderdomshem. Lund hamnade i strykklass vad gäller statsbidrag,
            men vi ansåg att om våra äldre ville bo på ålderdomshem, så skulle
            vi också se till att tillgodose deras önskemål. Det program som
            var uppgjort för Gertrud Sigurdsens besök i Lund fick, enligt
            besked från statsrådet, inte innehålla något besök på ålderdomshem.
            Trots detta lade jag självsvåldigt in ett sådant besök och efteråt
            sade statsrådet Sigurdsen: "Detta var ju inget ålderdomshem. Det
            är ju riktigt fint." Om socialministern gjort ett besök på Annetorp
            är jag övertygad om att socialministern skulle utropa: Detta är
            ju ingen institution!
          </note>
          <note>
            Men eftersom socialministern inte har velat göra ett sådant besök
            har jag med mig en del bilder så att socialministern kan bilda
            sig en uppfattning.
          </note>
          <note>
            Oberoende av hur vi definierar Annetorp, går det inte att bortse
            från vad de boende och deras anhöriga själva vill. I dag finns
            21 personer kvar. För två veckor sedan fanns det 22. Den som inte
            längre finns kvar har inte flyttat av fri vilja. Han är den man
            som jag skrev om i min interpellation och som jag vet att socialministern
            har fått information om av mannens bror. I brevet till socialministern
            står: "Det är klart att tankar på att tvingas bryta upp från denna
            miljö har funnits hos honom och de har gjort honom djupt oroad
            och förstämd." Han finns inte längre i sin bostad. Han finns inte
            längre bland oss. I dag på eftermiddagen begrovs han.
          </note>
          <note>
            Av de återstående 21 personerna på Annetorp är 9
          </note>
          <note>
            personer 80 år eller äldre. 5 personer är 70-79 år och endast
            7 personer är under 70 år. Av socialministerns svar får jag intrycket
            att de 14 äldsta ska få bo kvar.
          </note>
          <note>
            Men jag ber socialministern att lyssna på Marianne, 59 år. Hon
            ska inte få bo kvar. Hon har bott på
          </note>
          <note>
            Annetorp i 42 år. Hon är förståndshandikappad och blind, men
            kan utan problem promenera mellan möbler och väggar i villan utan
            hjälp. Utanför dörren i ett nytt bostadsområde är hon förlorad
            utan ständig ledsagning. Marianne har ingen anhörig i livet. De
            äldre i villan har blivit Mariannes familj. Efter decennier tillsammans
            förstår de varandras läten, rörelser och mummel, språk obegripliga
            för en utomstående.
          </note>
          <note>
            På kvällarna umgås de i allrummet och Marianne brukar spela munspel
            för de andra. Marianne är typisk för de som är under 70 år. De
            har bott hela sitt vuxna liv på Annetorp.
          </note>
          <note>
            Annetorp är helt förändrat och är i dag ett gruppboende. Runt
            deras vackra park, inpå knuten, finns hyreshus, villor, en livligt
            frekventerad idrottshall, m.m. Livet pulserar runt de boende,
            samtidigt som de har sin trygga, kända tillvaro. Detta skulle
            socialministern ha upptäckt vid ett besök.
          </note>
          <note>
            Socialministern! Visa att det av regeringen ständigt använda
            uttrycket medborgarperspektiv har en innebörd som berörda människor
            kan förstå. Gör en humanistisk insats. Ompröva beslutet att snabbavveckla
            Annetorp.
          </note>
          <note>
            Jag skulle gärna från socialministern vilja få en förklaring
            av på vilket sätt Mariannes livskvalitet skulle förbättras om
            hon flyttas till en annan bostad.
          </note>
          <note type="speaker">
            Anf. 68 MORGAN JOHANSSON (s):
          </note>
          <note>
            Fru talman! Först vill jag säga att om man lyssnat på Gun Hellsviks
            anförande och läst hennes interpellation skulle man nästan kunna
            tro att hon inte varit med om att besluta att avveckla Annetorp.
            Men det har hon ju. Regeringen beslutade 1993 att de här vårdhemmen
            skulle vara avvecklade till år 2000, och i regeringen 1993 satt
            Gun Hellsvik. Jag antar att hon då stod bakom den linjen, men
            att hon nu helt enkelt har ändrat sig. Det är inget fel i det,
            alla har rätt att ändra sig. Men då ska man kanske också vara
            en smula ödmjuk i debatten.
          </note>
          <note>
            Till saken. Det här är en stor fråga i Lund. Den har berört och
            upprört många av lundaborna. De har uppfattat det som att äldre
            handikappade människor som nu bor på Annetorp, och som har haft
            sin trygghet där i 35, 40, 50, kanske i något fall rentav över
            60
          </note>
          <note>
            år, ska ryckas upp med rötterna, att de mot sin vilja ska tvingas
            i väg från det enda som de faktiskt känner som sitt hem. Det är
            klart att man blir upprörd av sådant.
          </note>
          <note>
            Man kan läsa av interpellationssvaret att de som är över 65 år
            inte ska behöva flytta. Och det är bra det. Vi har lite olika
            uppfattning om siffrorna, hur många människor det egentligen rör
            sig om. Jag talade med en tjänsteman i kommunen i dag. Hon talade
            om att det totalt fanns 22 personer på hemmet och att
          </note>
          <note>
            16 av dem var över 65 år. Vi kan reda ut det i efterhand. Men
            om jag tolkar interpellationssvaret rätt får vi ett besked i dag
            från socialministern om att de som är över 65 år inte ska tvingas
            att flytta. De får bo kvar, men med stöd av en annan lag. Vilket
            lagrum man tar till kan ju kvitta lika. Det här är i så fall ett
            välkommet besked till dem som är över 65 år.
          </note>
          <note>
            Då återstår enligt de uppgifter jag har fått sex personer. En
            av dem har bestämt sig för att flytta. Han är
          </note>
          <note>
            64 år. I vart fall är det fem kvar. Den yngste är i 45-
          </note>
          <note>
            årsåldern. De har vistats på Annetorp lite olika länge, någon
            bara tre fyra år, andra uppåt 15-20 år.
          </note>
          <note>
            Då är vi nere i fem som i värsta fall kan tvingas att flytta
            mot sin vilja. Det är inte bra det heller, men det är bra mycket
            bättre än själva utgångsläget.
          </note>
          <note>
            Nu förstår jag att socialministern förstås inte kan detaljstyra
            hur Socialstyrelsen, länsstyrelsen och kommunen ska lösa situationen
            för de här fem. Jag tycker kanske att en rimlig utgångspunkt måste
            vara att ingen ska behöva flytta mot sin vilja. Det är utmärkt
            att man kan erbjuda bra alternativ för de här fem, men om man
            inte kan komma överens med de boende och deras anhöriga, måste
            man låta de boende och de anhöriga bestämma. Den hänsynen måste
            man kunna ta.
          </note>
          <note>
            Avslutningsvis vill jag säga att jag ju förstår att de avgörande
            inriktningsbesluten i den här frågan fattades för länge sedan
            - i mitten av 80-talet av en socialdemokratisk regering, återigen
            1993 av en borgerlig regering. Självklart förstår jag att socialministern
            kanske känner sig låst av de här besluten, och självklart kan
            man inte helt lägga om kursen. Men min poäng är att man inte måste
            göra det för att ta hänsyn till de boendes önskemål. Det räcker
            om Socialstyrelsen, länsstyrelsen och kommunen är en smula flexibla
            och inte rider på paragraferna till varje pris, att man respekterar
            de här äldre människornas vilja.
          </note>
          <note>
            Det står i svaret att socialministern lovar att följa arbetet
            noga framöver. Jag tar honom på orden, och jag hoppas att man
            ska kunna nå en lösning som är acceptabel för alla berörda.
          </note>
          <note type="speaker">
            Anf. 69 ULF NILSSON (fp):
          </note>
          <note>
            Fru talman! Den här debatten tycker jag handlar om en evig fråga,
            nämligen hur långt i och för sig goda principer ska drivas innan
            de kommer i konflikt med verkligheten.
          </note>
          <note>
            Det är naturligtvis en god princip att i så stor utsträckning
            som möjligt undvika institutionsboende.
          </note>
          <note>
            Vi har historiskt sett hur avvecklingen av institutioner för
            mentalvården, institutioner för förståndshandikappade eller utvecklingsstörda
            med en god tanke drevs på ett sådant sätt att väldigt många människor
            blev utlämnade och utkastade efter åratal i en trygg miljö, och
            kommunerna hade inte beredskap att ta hand om dem.
          </note>
          <note>
            Även i debatten kring ålderdomshemmen var man från statligt håll
            under en lång period blind för att ålderdomshemmen skulle kunna
            utvecklas till någonting som var positivt för de äldre. Som Gun
            Hellsvik nämnde, envisades just kommunen Lund med att bygga upp
            ett bra ålderdomshem, som sedan blev accepterat. Jag tror att
            det i det här läget är viktigt att inte göra om samma misstag.
          </note>
          <note>
            Lunds kommun har, som i stort sett alla andra kommuner, strävat
            efter att personer med olika funktionshinder osv. ska ha rätt
            att leva ute i samhället bland andra människor. Därför har man
            gjort om
          </note>
          <note>
            Annetorpshemmet. Man har avvecklat det som hem och utvecklat
            det som gruppbostad i stället. De människor som bor där är människor
            i varierande ålder, från 45-50 år upp till långt över 70 år. Många
            av dem har inga anhöriga, som nämnts, och det har helt enkelt
            varit det bästa boendet och den bästa lösningen för dem.
          </note>
          <note>
            Då frågar man sig vad det egentligen är för helig princip som
            gör att detta gruppboende mitt i samhället Lund måste avvecklas.
            Vad finns det för grund för kritik? Finns det några missförhållanden?
            Det har vi inte hört. Finns det några bättre alternativ? Det har
            vi inte heller hört.
          </note>
          <note>
            Vad som finns är en regeltolkning. Jag ställer mig bakom de frågor
            som Gun Hellsvik har framställt i sin interpellation, och jag
            tror att vi vore mycket betjänta av att socialministern tog initiativ
            till att klara ut hur man ska tolka, inte vantolka, de regler
            om vårdhem och gruppbostäder och de gränsdragningar som finns.
            Det verkar vara en röra i dag.
          </note>
          <note>
            Det är helt klart att, som jag har uppfattat det, helt eniga
            ansvariga politiker i Lund anser att detta är dels ett fullständigt
            boende, dels ett boende som uppfyller lagens krav, eftersom man
            har avvecklat det traditionella hemmet.
          </note>
          <note type="speaker">
            Anf. 70 Socialminister LARS ENGQVIST (s):
          </note>
          <note>
            Fru talman! Det hade varit klädsamt om den tidigare justitieministern
            hade redovisat hur besluten fattades 1993. Bakgrunden är att beslutet
            fattades
          </note>
          <note>
            1986 första gången, men när den borgerliga regeringen presenterade
            LSS fick Socialstyrelsen i uppdrag att följa avvecklingen av vårdhemmen.
            Tanken var helt enkelt att man skulle få god tid på sig, och vårdhemmen
            skulle vara avvecklade till den sista december förra året. Då
            konstaterade Socialstyrelsen att det fanns fyra vårdhem där kommunerna
            inte varit beredda att över huvud taget diskutera uppföljning
            av den lag som Gun Hellsviks regering var så noga med att presentera
            för Sveriges riksdag.
          </note>
          <note>
            Då är frågan: Vad gör vi i det läget? Socialstyrelsen redovisar
            mycket noggrant till regeringen att
          </note>
          <note>
            Lunds kommun inte ens är intresserad av att diskutera en avveckling.
            Men riksdagen har beslutat om inriktningen av verksamheten, som
            har varit mycket framgångsrik i alla andra delar av landet.
          </note>
          <note>
            Svaret blir naturligtvis att Socialstyrelsen bör ta förnyad kontakt
            med Lunds kommun och gemensamt diskutera hur de klarar den här
            frågan, med respekt för varje enskild individ. Ingen ska behöva
            känna att man tvingas flytta mot sin vilja. Ingen ska behöva känna
            att man rycks upp från sin tillvaro. Det som krävs är att Lunds
            kommun sätter sig ned med Socialstyrelsen och gemensamt diskuterar
            hur hela Lunds kommun ska leva upp till Gun Hellsviks lagstiftning.
          </note>
          <note>
            Det är ganska rimligt. Det krävs bara att man sätter sig ned
            och diskuterar det. Det är ingen som har krävt att hemmet ska
            stängas i morgon. Det är ingen som kräver att man omedelbart ska
            avveckla det.
          </note>
          <note>
            Vad vi kräver är att Lunds kommun följer lagen.
          </note>
          <note>
            Det är ett ganska rimligt krav, och det kan ske med stor omsorg
            om dem som i dag är på Annetorpshemmet.
          </note>
          <note>
            Jag förväntar mig att det blir en sådan diskussion.
          </note>
          <note>
            Socialstyrelsen har fått i uppdrag att föra en diskussion med
            Lunds kommun och gemensamt redovisa hur de ska hantera detta.
            Men det kräver att Lunds kommun respekterar lagstiftningen.
          </note>
          <note type="speaker">
            Anf. 71 GUN HELLSVIK (m):
          </note>
          <note>
            Fru talman! Först vill jag markera att jag, precis som de flesta,
            menar att vi så långt som möjligt ska undvika stora institutioner.
            Jag har aldrig förnekat att jag har stått bakom ett regeringsförslag
            från 1993.
          </note>
          <note>
            Men vi kanske ska påminna oss om att regeringsförslaget från
            1993 undantog små, välskötta hem och dessutom markerade att de
            som bodde på hemmen skulle icke under sin livstid tvingas flytta
            därifrån. De här undantagen tog den socialdemokratiska regeringen
            tillbaka när den övertog makten.
          </note>
          <note>
            Jag är väl medveten om beslutet, men jag tycker att det beslut
            som den borgerliga regeringen låg bakom var ett humanistiskt beslut
            och ett beslut för en långsiktig, god vård av våra handikappade
            och beroende människor. Det tog hänsyn till de individuella behoven.
            Socialdemokraterna ändrade det sedan och satte någon princip före
            de enskilda individernas behov. Det är det vi diskuterar nu.
          </note>
          <note>
            Det är totalt ointressant om det är tio personer som tvingas
            flytta, om det är fyra personer som tvingas flytta eller om det
            är en person som tvingas flytta.
          </note>
          <note>
            Det är inte fråga om siffror. Det är enskilda individer som är,
            vågar jag påstå, de mest utsatta individer vi har i vårt samhälle.
            De har en trygghet. De har all rätt i världen att få behålla denna
            sin trygghet.
          </note>
          <note>
            Jag vill höra ett klart besked från socialministern:
          </note>
          <note>
            ja eller nej. Min förhoppning är att det som socialministern
            sade kryptiskt egentligen betyder att ingen, oberoende av ålder,
            av de i dag boende på Annetorpshemmet ska behöva flytta därifrån
            mot sin vilja.
          </note>
          <note>
            Om vi sedan tittar på Annetorp och institutionalisering, undrar
            jag vari institutionaliseringen ligger när det är ett fåtal personer
            som bor tillsammans i villor, med gemenskapsutrymmen och med eget
            rum för var och en.
          </note>
          <note>
            Det finns annan verksamhet på området. Där finns bl.a. en dagcentral
            för autistiska barn. Den verksamheten har inte funnits där i så
            många år. Den finns där på grund av att de autistiska barnens
            föräldrar önskade att deras barn skulle få vara i det här området
            i sin dagverksamhet.
          </note>
          <note>
            Jag måste fråga: Hade det varit mindre institutionaliserat om
            det varit ett kommunalt daghem med fullt friska barn som funnits
            i närheten av dessa personer som har sitt hem på Annetorp?
          </note>
          <note type="speaker">
            Anf. 72 Socialminister LARS ENGQVIST (s):
          </note>
          <note>
            Fru talman! Morgan Johansson påpekade detta med lagrummet. Jo,
            det spelar en viss roll, därför att frågan är om regeringen ska
            gå till riksdagen och upphäva den lag som Gun Hellsvik en gång
            i tiden presenterade. Jag anser inte att det ska behövas. Vi ska
            fortsätta och har anledning att försvara lagstiftningen. Jag menar
            att det finns en möjlighet att lösa också detta juridiska problem,
            därför att det finns ett lagrum som ger möjlighet till en annan
            lösning.
          </note>
          <note>
            Det viktigaste är vad som nu ska ske. Jag har förstått av redovisningar
            av diskussioner nere i Lund att man föreställer sig att det är
            socialministern som ska definiera vad som är ett vårdhem. Men
            det är inte socialministern som ska göra det, utan det är Socialstyrelsens
            sak att med sin kunskap försöka definiera vad som är det ena och
            det andra.
          </note>
          <note>
            Det är också Socialstyrelsens sak att i diskussioner med kommunen
            hitta en lösning på problemet.
          </note>
          <note>
            Diskussionen i början på året var ju att nu skulle på något sätt
            samhälleliga myndigheter, polis eller någon annan stänga hemmet.
            Jag sade att det inte kommer på fråga.
          </note>
          <note>
            Socialstyrelsen fick ett nytt uppdrag, och det är att tillsammans
            med kommunen diskutera en långsiktig lösning. Då bör utgångspunkten
            naturligtvis vara att ingen ska tvingas till ett boende som man
            inte vill till.
          </note>
          <note>
            Det går att lösa detta problem, men det förutsätter också att
            man från Lunds kommuns sida är beredd att diskutera med Socialstyrelsen
            och hitta en lösning och inte avvisa en diskussion. Det långsiktiga
            målet måste vara klart, nämligen att vårdhemmet ska avvecklas
            och ersättas med någonting annat. Men hur man löser det med respekt
            för dem som bor där i dag och med krav på bevarad trygghet är
            en sak för Socialstyrelsen och Lunds kommun. Sedan får Socialstyrelsen
            komma tillbaka till regeringen och redovisa vad som sker.
          </note>
          <note type="speaker">
            Anf. 73 GUN HELLSVIK (m):
          </note>
          <note>
            Fru talman! Då vill jag påminna socialministern om ett regeringsbeslut
            som han skrev under den 5
          </note>
          <note>
            oktober i höstas. Jag läser bara det sista, men det rör bl.a.
            Annetorp. Det står att regeringen beslutar att ge
          </note>
          <note>
            Socialstyrelsen i uppdrag att i samverkan med länsstyrelserna
            påskynda avvecklingen av kvarvarande vårdhem.
          </note>
          <note>
            Det är alltså socialministern som efter regeringens gemensamma
            beslut har gett uppdraget till Socialstyrelsen. Om socialministern
            gör detta borde han fundera över vad som är institution och vad
            som är gruppboende. Detta innebär alltså att socialministern faktiskt
            har möjlighet att ta ett nytt beslut och ge ett nytt besked till
            Socialstyrelsen.
          </note>
          <note>
            Vi ska också komma ihåg att Malmöhus läns landsting, som tidigare
            var huvudman för Annetorpshemmet, efter det att beslut om förändring
            av institutionsboendet togs 1986 påbörjade en planering.
          </note>
          <note>
            Rimligen har denna planering skett i samverkan med
          </note>
          <note>
            Socialstyrelsen. Det har inte på vägen kommit några invändningar,
            och verksamheten var förändrad till ett gruppboende när Lunds
            kommun tog över 1996.
          </note>
          <note>
            Det kan finnas skäl för socialministern att kontrollera varför
            Socialstyrelsen inte protesterade tidigare. Det är inte så att
            Lunds kommun har satt sig på bakhasorna. Lunds kommun och tidigare
            Malmöhus läns landsting har gjort vad de har uppfattat har förväntats
            av dem. Vad de slåss för nu är inte formalia.
          </note>
          <note>
            Det är enskilda individers trygghet.
          </note>
          <note type="speaker">
            Anf. 74 Socialminister LARS ENGQVIST (s):
          </note>
          <note>
            Fru talman! Jag har alltid trott att Gun Hellsvik är mån om att
            vi följer lagen. Lagen säger att dessa verksamheter eller vårdhem
            skulle vara avvecklade sista december förra året. Min skyldighet
            som socialminister när jag ger ett nytt uppdrag till Socialstyrelsen
            måste rimligtvis vara att säga att det nu gäller att påskynda
            den avveckling som Sveriges riksdag har beslutat skulle vara genomförd
            senast den sista december förra året.
          </note>
          <note>
            Jag kan inte som statsråd sätta mig över lagen med mindre än
            att jag går tillbaka till riksdagen och säger att vi ska upphäva
            lagen och göra någonting annat, men det förslaget är det ingen
            som har framfört.
          </note>
          <note>
            Den formuleringen var faktiskt viktig just när det gällde hur
            vi ska göra med den kommun som vägrar följa lagen. Jo, vi ger
            Socialstyrelsen i uppdrag att inleda diskussion för att påskynda
            det som det beslutats om i Sveriges riksdag, nämligen avveckling.
          </note>
          <note>
            Sedan är det upp till Socialstyrelsen att diskutera hur den avveckling
            ska gå till med utgångspunkt i kravet på respekt för individen
            och kravet på respekt för trygghet.
          </note>
          <note>
            Det som återstår är att Lunds kommun ska vara beredd att diskutera
            - jag skulle kunna be Gun Hellsvik att tala med sina kamrater
            nere i Lund - hur man ska följa denna lag, naturligtvis med samma
            omsorg om den enskilda individen. Det är upp till Lunds kommun
            att positivt delta i en diskussion för att lösa denna situation.
          </note>
          <note>
            Överläggningen var härmed avslutad.
          </note>
          <note>
            15 § Svar på interpellation 2000/01:91 om stöd till barn och
            föräldrar
          </note>
          <note type="speaker">
            Anf. 75 Socialminister LARS ENGQVIST (s):
          </note>
          <note>
            Fru talman! Leif Carlson har frågat mig om jag är villig att
            medverka till att finna vägar för att generösare än i dag ge ersättning
            som stöd till barn och föräldrar där samband mellan skada och
            vaccination inte kan uteslutas.
          </note>
          <note>
            Bakgrunden till Leif Carlsons fråga är den oro som många föräldrar
            känner för biverkningar av vaccinationer. I vissa fall har föräldrar
            avstått från att vaccinera sina barn därför att de är rädda för
            att själva vaccinationen ska kunna vara farlig för dem.
          </note>
          <note>
            De allmänna vaccinationsprogrammen förhindrar årligen att tiotusentals
            barn insjuknar i besvärliga infektionssjukdomar och räddar flera
            hundra från svåra komplikationer till följd av dem. Utan vaccinationerna
            skulle många barn haft bestående handikapp och många skulle ha
            avlidit till följd av sjukdomarna.
          </note>
          <note>
            I Sverige ingår i dag de åtta sjukdomarna difteri, stelkramp,
            polio, mässling, påssjuka, röda hund, HIB
          </note>
          <note>
            och kikhosta i det allmänna vaccinationsprogrammet, och de flesta
            barn genomgår dessa vaccinationer.
          </note>
          <note>
            Mellan 96 och 99 % av barnen är vaccinerade mot dessa sjukdomar
            när de fyller två år. Allvarliga biverkningar av vaccinationer
            är i dag mycket sällsynta.
          </note>
          <note>
            Läkemedelsverket bevakar mycket noga de allvarliga fall av vaccinbiverkningar
            som har rapporterats i Sverige och den information som kommer
            från andra länder eller redovisas i litteraturen.
          </note>
          <note>
            Jag instämmer i Leif Carlsons uppfattning att hälso- och sjukvårdens
            personal måste ta sitt ansvar för att informera om vaccinationernas
            betydelse. Så sker också redan i dag särskilt på barnavårdscentralerna
            och i grundskolan, där läkare och sjuksköterskor diskuterar med
            föräldrar om fördelar och nackdelar med vaccination. Barnens föräldrar
            måste dock själva fatta beslut om vaccinering. För detta krävs
            givetvis uttömmande och korrekt information från hälso- och sjukvårdspersonalen.
          </note>
          <note>
            Läkemedelsverket arbetar fortlöpande i samverkan med Socialstyrelsen
            och Smittskyddsinstitutet för spridande av kunskap om vaccinationer.
            Som stöd för personalen inom hälso- och sjukvården har Socialstyrelsen
            tagit fram en rapport, som ska publiceras före årsskiftet, om
            vanligt förekommande frågor om vaccinationers säkerhet och effekter.
            Avsikten med denna är att den ska tjäna som underlag vid diskussioner
            i personalgrupper och vid rådgivning till föräldrar. De argument
            som brukar framföras mot vaccinationer tas upp och diskuteras
            med utgångspunkt från kända vetenskapliga fakta om aktuella sjukdomar
            och vacciner.
          </note>
          <note>
            Mot denna bakgrund avser jag inte att nu vidta någon särskild
            åtgärd för att påverka huvudmännen för sjukvården att öka informationen.
            Jag har inte heller för avsikt att införa någon särskild ersättning
            som stöd för föräldrar där samband mellan skada och vaccination
            inte kan uteslutas. Enligt patientskadelagen (1996:799) har en
            patient rätt att erhålla ersättning om det kan visas att det finns
            ett orsakssammanhang mellan en behandling, t.ex. en vaccination,
            och en uppkommen skada. I de flesta fall där läkemedelsskada kan
            konstateras finns också möjligheten att begära ersättning genom
            läkemedelsförsäkringen.
          </note>
          <note type="speaker">
            Anf. 76 LEIF CARLSON (m):
          </note>
          <note>
            Fru talman! Jag ska först be att få tacka statsrådet för svaret,
            även om jag är något besviken.
          </note>
          <note>
            Det är oerhört viktigt att bibehålla en hög vaccinationsnivå
            för barnsjukdomarna. Vi glömmer så lätt, men det är faktiskt inte
            något som man leker med. 1
          </note>
          <note>
            av 10 000 dog av mässling. 1 av 1 000 fick encefalit, och till
            det kom komplikationer med lunginflammation och öroninflammationer.
            På samma sätt var det med påssjuka och röda hund - risker som
            vi inte tänker på i dag.
          </note>
          <note>
            Det är också så att vi i dag har många fler människor med nedsatt
            immunförsvar, bl.a. beroende på cancerbehandling. Barn behandlas
            för leukemier. Det gäller också dem som genomgår transplantationer.
          </note>
          <note>
            För dem skulle en mässlingssmitta vara ödesdiger.
          </note>
          <note>
            Det är alltså viktigt att ha en väldigt hög vaccinationsfrekvens
            och att risken även för miniepidemier minimeras.
          </note>
          <note>
            För det krävs god information, så att föräldrarna kan göra välgrundade
            val. Det har brustit de senaste åren. Personalen har inte längre
            kunskaperna. De har inte längre erfarenhet av sjukdomarna. De
            har inte sett dem själva. De kommer i argumentnöd när föräldrar
            ställer frågor om varför vaccination är att föredra framför att
            genomgå en som de tycker enkel barnsjukdom.
          </note>
          <note>
            Så sprids oron, därför att man inte blir bemött på ett bra sätt
            och därför att föräldrar och barn som får genomlida de sällsynta
            fallen av allvarliga biverkningar inte känner sig omhändertagna.
          </note>
          <note>
            Vaccinationsfrekvensen har också börjat sjunka. I
          </note>
          <note>
            en hel del områden har den sjunkit påtagligt. Förra vintern hade
            vi en liten epidemi i Stockholm.
          </note>
          <note>
            Det behövs alltså en upprustning av kunskaperna på barnavårdscentralerna,
            så att man på ett bättre sätt tar sig an problemen. Där är statsrådet
            och jag ense.
          </note>
          <note>
            Socialstyrelsen kommer också att före jul gå ut med ett bra underlag,
            och det är bara att hoppas att man tar åt sig av det.
          </note>
          <note>
            Fru talman! När det gäller den andra delen - möjligheten för
            barn och föräldrar att få ett generösare stöd när man drabbats
            av eller i varje fall inte med säkerhet kan utesluta att man drabbats
            av allvarliga vaccinationspåverkningar - är vi inte eniga.
          </note>
          <note>
            Jag tycker att statsrådet är mycket oförstående och njugg i inställningen.
            Föräldrar som drabbas efterlyser oftast två saker: bättre information
            före, som vi redan har talat om, samt ett ekonomiskt skydd för
            det fåtal som skadas.
          </note>
          <note>
            Morbillivaccin är ett levande försvagat vaccin och ger alltså
            samma biverkningar som mässling i sig, men det är en lägre frekvens,
            kanske en på miljonen.
          </note>
          <note>
            Kvarstående förlamningar efter encefalit är styrkta.
          </note>
          <note>
            Här kan man, som statsrådet säger, få hjälp av läkemedelsförsäkringen.
            Patientskadelagen är också en viss hjälp om det finns ett visat
            orsakssamband. Men problemet för ett fåtal är att de drabbas av
            kvarstående besvär av en annan typ, som autism eller epilepsi.
          </note>
          <note>
            Och i de fallen kan man inte, i varje fall inte i dag, styrka
            sambandet med vaccinationen, och då är det oerhört svårt att få
            hjälp.
          </note>
          <note>
            Fru talman! Det rör sig om mycket få personer som drabbas hårt.
            Även om orsakssambandet är osäkert tycker jag att det finns starka
            skäl att vara generös när det tidsmässigt finns ett samband. Vi
            kan inte utesluta samband. Det är hårt drabbade människor.
          </note>
          <note>
            Humanitära skäl talar för att man är generös. En negativ attityd
            riskerar att minska vaccinationsbenägenheten, och då minskar samhällsskyddet.
            Fler riskerar då att drabbas på grund av att det skapas utrymme
            för miniepidemier.
          </note>
          <note>
            Det rör sig inte om stora pengar. Om vi får utbrott av barnsjukdomar
            kommer kostnaderna, både humanitärt och ekonomiskt, att bli mycket
            större. Jag vädjar till statsrådet: Tänk om när det gäller detta!
            Visa att dessa stackars drabbade människor kan få ett stöd även
            om de inte passar in helt i paragraferna!
          </note>
          <note type="speaker">
            Anf. 77 Socialminister LARS ENGQVIST (s):
          </note>
          <note>
            Fru talman! Jag tror att det, när det gäller den minskade vaccinationsbenägenheten,
            i huvudsak är ett informationsproblem. Det finns en växande oro
            som sannolikt kan förklaras av att det var ett tag sedan vi hade
            de stora svåra epidemierna.
          </note>
          <note>
            Jag har följt debatten under de senaste veckorna eller månaderna.
            Som jag ser det handlar det i hög utsträckning om att föräldrar
            inte anser sig ha fått information om de eventuella risker som
            kan finnas med en vaccination. Det är viktigt att konstatera att
            det just finns ett behov av en öppen information, av ett samtal
            med personalen eller med en läkare, om man skulle begära det.
            Och det är det som man efterfrågar.
          </note>
          <note>
            Den andra frågan, som Leif Carlson tog upp, är principiellt mer
            komplicerad. Det är alldeles rätt att detta inte är en ekonomisk
            fråga för samhället. Det kan möjligtvis vara en ekonomisk fråga
            för de drabbade, även ifall jag tror att det kanske inte handlar
            om ekonomi i första hand utan om en sorts erkännande av ett problem.
          </note>
          <note>
            Det här handlar mer om den principiella frågan om att bygga upp
            ett ersättningssystem som grundar sig på samband som inte kan
            uteslutas. Jag har talat med jurister kring detta. De säger att
            det är svårt att skapa ett fungerande system som grundar sig på
            samband som inte kan uteslutas. Jag är alltså tveksam till att
            införa den typen av ersättning. Jag menar att det i stället gäller
            att möta människor med ökad information och med större möjligheter
            till samtal kring vaccination. Och det gäller att se till att
            de system för ersättningar som vi har verkligen fungerar, att
            de är genomskinliga och att man vet vad som gäller och vet vilka
            rättigheter man kan utveckla.
          </note>
          <note>
            Men jag är inte beredd att i dag säga ja till tanken om att införa
            ett system som bygger på att man ska få ersättning för ett samband
            som inte kan uteslutas.
          </note>
          <note type="speaker">
            Anf. 78 LEIF CARLSON (m):
          </note>
          <note>
            Fru talman! När det gäller informationsproblemet gör statsrådet
            och jag samma tolkning, likaså när det gäller just svårigheten,
            för dem som inte har sett epidemier, att förstå hur pass allvarligt
            det här kan vara.
          </note>
          <note>
            I det fallet är vi inte oense.
          </note>
          <note>
            När det gäller den andra delen har jag svårt att riktigt se problemet
            så som statsrådet gör. Man närmar sig det här på ett fyrkantigt
            sätt. Samhället hänvisar till paragrafer, och människor känner
            att samhället vänder ryggen till dem. Det är ändå samhället som
            har gått ut och rekommenderat det här och sagt att det är bra
            med tanke på samhällsskyddet att vi faktiskt genomför vaccinationer.
            Samhället står bakom åtgärden, och när något händer vänder samhället
            ryggen till. Och då känner säkert människor en stark brist på
            tilltro.
          </note>
          <note>
            Jag menar att det är principiellt farligt för samhället om människor
            börjar tappa förtroendet för det som samhället har stått bakom
            i en sådan här fråga.
          </note>
          <note>
            Det sprider sig väldigt lätt. Jag vet inte om statsrådet har
            läst Putnams bok Bowling alone om det sociala kittet och risken
            för att det börjar upplösas om man inte har tilltro till det allmänna.
            Det här är inte en stor ekonomisk fråga, men just det sociala
            kittet påverkas.
          </note>
          <note>
            Jag förstår det som statsrådet säger, att det är svårt att hitta
            lagrum och sådant. När det gäller tidsmässiga samband kan man
            visserligen hävda att slumpen gör att några får autism eller epilepsi
            utan att det har med vaccinationen att göra; det råkar bara sammanfalla
            i tiden. Men i det här fallet rör det sig om så få att jag tycker
            att man kan vara generös. Om det sammanfaller tidsmässigt med
            vaccinationen - det må vara samband eller inte - bör vi visa generositet,
            så att ingen känner sig sviken när man har gått ut och rekommenderat
            vaccination. Den tidsmässiga relationen är det som föräldrarna
            kommer att förknippa med det här.
          </note>
          <note>
            Det här borde statsrådet kunna hjälpa till med. Jag tror att
            det skulle göra det lättare för väldigt många människor om de
            kände att de bemöttes på ett sådant generöst sätt av statsmakten.
          </note>
          <note type="speaker">
            Anf. 79 Socialminister LARS ENGQVIST (s):
          </note>
          <note>
            Fru talman! Ifall vi levde i den enklaste av världar skulle jag
            kunna säga: Visst, Leif Carlsons resonemang låter förnuftigt,
            och det här skulle vara enkelt att göra från samhället sida.
          </note>
          <note>
            Man kan pröva just den här frågeställningen med folk som har
            sysslat med försäkringar och framför allt med ersättningar och
            ersättningsprinciper. Det är klart att de då påpekar att det naturligtvis
            öppnas ett mycket stort fält kring mycket komplicerade frågeställningar
            som gäller just ersättning för skador inom hela sjukvården där
            man inte kan utesluta ett samband.
          </note>
          <note>
            Det är ganska få läkare som absolut kan säga att de utesluter
            ett samband. Det skulle i så fall vara att det inte finns något
            tidssamband eller något liknande så att man kan utesluta det.
            Så det är klart att det här är en komplicerad fråga.
          </note>
          <note>
            Det enda jag kan lova Leif Carlson är att jag ska fortsätta att
            grubbla på det här.
          </note>
          <note type="speaker">
            Anf. 80 LEIF CARLSON (m):
          </note>
          <note>
            Fru talman! Det är jag väldigt glad för.
          </note>
          <note>
            Jag inser alltså att det här är problematiskt och att det finns
            svårigheter i det hela, men jag upplever samtidigt att det här
            är ett sådant område där vi verkligen åtminstone ska grubbla ordentligt.
          </note>
          <note>
            Och vi ska se efter om vi inte kan göra någonting för dessa få
            människor som drabbas på ett sådant här sätt. Det är svårt att
            förstå varför det blev så här. Man lastar naturligtvis barnavårdscentraler
            och alla som har sagt att man ska vaccinera sig. Och det kan påverka
            så väldigt mycket och ställa till oerhört mycket krångel just
            med vaccinationer. Vi vet ju att det utomlands har smugit upp
            ett vaccinationsmotstånd, och det kan ställa till stora problem.
          </note>
          <note>
            Men jag tar statsrådet på ordet när det gäller att han ska grubbla
            på detta. Jag förväntar mig och har stor till tilltro till att
            han kommer fram till en mycket bra lösning för dessa stackars
            personer som drabbas.
          </note>
          <note>
            Överläggningen var härmed avslutad.
          </note>
          <note>
            16 § Svar på interpellation 2000/01:95 om IT
          </note>
          <note>
            och jämställdhet
          </note>
          <note>
            Anf. 81 Näringsminister BJÖRN ROSEN-
          </note>
          <note>
            GREN (s):
          </note>
          <note>
            Fru talman! Ulla-Britt Hagström har frågat mig om vilka åtgärder
            som regeringen tänker vidta för att säkerställa att jämställdhetslagen
            efterlevs inom IT-
          </note>
          <note>
            sektorn.
          </note>
          <note>
            Tekniska områden har historiskt dominerats och präglats av manliga
            värderingar. IT-området är inget undantag och har en låg andel
            kvinnor inom vissa IT-
          </note>
          <note>
            branscher, särskilt de som är tekniknära. För att bryta en sådan
            trend krävs ett långsiktigt arbete med att ändra attityder och
            andra grundläggande förutsättningar. Då IT-området berör alla
            måste även kvinnors lika möjlighet att påverka och förändra utvecklingen
            tas med största allvar. Kvinnors kunskaper, förhållningssätt och
            värderingar behöver komma fram i lika stor utsträckning som mäns.
            Det gäller att låta kvinnliga synsätt komma till uttryck vid t.ex.
            utveckling av ny teknik, system och i strategier för lärande och
            kompetensutveckling. Det förutsätter att kvinnor och män tillsammans
            kan sätta sig över förlegade normer, strukturer, arbetssätt och
            organisationer.
          </note>
          <note>
            För att belysa jämställdheten inom IT- och transportsektorn samt
            lämna förslag till åtgärder har regeringen tillsatt Jämit. Det
            delbetänkande från Jämit om
          </note>
          <note>
            IT-området som Ulla-Britt Hagström refererar till har nyligen
            genomgått en mycket bred remissbehandling, och förslagen bereds
            nu vidare inom Regeringskansliet.
          </note>
          <note>
            I arbetet med att stärka och påskynda förändringar har regeringen
            under de senaste åren särskilt betonat betydelsen av att könsperspektivet
            tydliggörs och betraktas inom alla politikområden. Genom Amsterdamfördraget
            har jämställdhetsfrågorna också fått en väsentligt starkare ställning
            i EU-samarbetet och prioriteras under det svenska ordförandeskapet.
          </note>
          <note>
            I IT-propositionen föreslog regeringen vägledande inriktningar
            avseende bl.a. IT för jämställdhet. Alla människor, oberoende
            av kön, ska ha lika förutsättningar att utnyttja informationsteknikens
            möjligheter.
          </note>
          <note>
            En jämnare könsmässig sammansättning bland IT-
          </note>
          <note>
            specialister behöver främjas. Statens institut för kommunikationsanalys,
            SIKA, arbetar med att förbättra IT-statistiken och även med att
            statistiska variabler ska kunna brytas ned på kön.
          </note>
          <note>
            Jämställdhetslagen är ett viktigt verktyg för att främja kvinnors
            och mäns lika rätt i fråga om arbete, anställnings- och andra
            arbetsvillkor samt utvecklingsmöjligheter i arbetet. Jämställdhetsombudsmannen,
            JämO, och Jämställdhetsnämnden har ansvar för tillsynen av att
            lagen efterlevs. JämO ska enligt lagen i första hand försöka förmå
            arbetsgivarna att frivilligt följa föreskrifterna i lagen och
            verka för jämställdhet i samhället. Jämställdhetsnämnden prövar
            frågor om vitesföreläggande enligt lagen.
          </note>
          <note>
            Den 1 januari 2001 träder den skärpning av jämställdhetslagen
            i kraft som det fattades beslut om under hösten. Ändringarna innebär
            bl.a. att arbetsgivare åläggs att varje år kartlägga och analysera
            dels bestämmelser och praxis om löner och andra anställningsvillkor
            som tillämpas hos arbetsgivaren, dels löneskillnader mellan kvinnor
            och män som utför arbete som är att betrakta som lika eller likvärdigt.
          </note>
          <note>
            Syftet med lönekartläggningen och analysen ska vara att upptäcka,
            åtgärda och förhindra osakliga skillnader i lön och andra anställningsvillkor
            mellan kvinnor och män.
          </note>
          <note>
            Arbetsgivaren ska varje år upprätta en handlingsplan för jämställda
            löner med redovisning av resultatet av kartläggningen och analysen.
            Skyldigheten att upprätta en plan gäller inte för arbetsgivare
            som vid senaste kalenderårsskifte sysselsatte färre än tio arbetstagare.
          </note>
          <note>
            Hösten 1999 tog JämO initiativ till en granskning av IT-branschen
            ur jämställdhetssynpunkt. JämO
          </note>
          <note>
            skrev i september 1999 till 22 utvalda företag och begärde in
            deras jämställdhetsplaner för granskning.
          </note>
          <note>
            JämO planerar att under år 2001 ta en förnyad kontakt med företagen,
            detta för att följa upp och bevaka att de jämställdhetsplaner
            som arbetats fram efterlevs och att det fortsättningsvis bedrivs
            ett aktivt och målinriktat jämställdhetsarbete hos de granskade
            IT-
          </note>
          <note>
            företagen. JämO vill särskilt följa upp företagens rekryteringsåtgärder,
            då företagens planerade åtgärder i sig inte är en garanti för
            att de verkligen genomförs.
          </note>
          <note type="speaker">
            Anf. 82 ULLA-BRITT HAGSTRÖM (kd):
          </note>
          <note>
            Fru talman! Jag vill tacka näringsminister Björn
          </note>
          <note>
            Rosengren för svaret. Det var ett mycket bra svar, men verkligheten
            är ju inte riktigt sådan.
          </note>
          <note>
            Jag håller med ministern om att det krävs ett långsiktigt arbete
            med att ändra attityder och andra grundläggande förutsättningar.
            Det är också positivt att ministern inser att förutsättningen
            är att kvinnor och män tillsammans kan sätta sig över förlegade
            normer, strukturer, arbetssätt och organisationer.
          </note>
          <note>
            Näringsministern fortsätter med de möjligheter som finns vad
            gäller jämställdhetslagen och JämO. Allt detta är gott och väl.
          </note>
          <note>
            Det stora problemet är dock den starkt könsuppdelade arbetsmarknaden
            med männen i det privata näringslivet och kvinnorna i den offentliga
            sektorn.
          </note>
          <note>
            Detta har uppmärksammats av OECD, bl.a. vid världskvinnokonferensen
            i New York i juni. Detta är ett stort bakslag för Sveriges ställning
            som ledande inom jämställdheten.
          </note>
          <note>
            Riksdagen fastställde redan 1996 ett antal mål på
          </note>
          <note>
            IT-området. En mansdominerad IT-utveckling skulle aktivt motverkas,
            och i stället skulle IT göras till en angelägenhet för alla. Ändå
            var i början av 1999
          </note>
          <note>
            endast en femtedel av de examinerade på högre IT-
          </note>
          <note>
            utbildningar kvinnor. Det är viktigt att den nya myndigheten
            för forskning och utveckling får uppdraget att ta fram ett särskilt
            programområde som berör genus och teknik.
          </note>
          <note>
            Fru talman! Det är positivt att JämO fortsätter sin granskning
            av IT-företagen. I mars i år konstaterade man att av den femtedel
            anställda som är kvinnor arbetar dessutom huvuddelen inom administration.
          </note>
          <note>
            Företagen skyller på att det finns få kvalificerade kvinnor i
            branschen. JämO anser att det argumentet inte stämmer. Endast
            en jämställdhetsplan av 22 uppfyllde JämO:s krav i våras. 16 företag
            återkom med kompletterande jämställdhetsplaner, men bara tre av
            dessa kunde godkännas utan ändringar.
          </note>
          <note>
            Ungefär 203 000 personer arbetar i den svenska
          </note>
          <note>
            IT-sektorn. I höst har det blivit lite bättre; nu säger man att
            ungefär 30 % är kvinnor. I industrin är andelen kvinnor snäppet
            under 30 %. AMS räknar med att sysselsättningen i IT-branschen
            ökar med 15-20 %
          </note>
          <note>
            per år under kommande två år. Andelen kvinnliga styrelseledamöter
            i IT-branschen är 4 %, vilket är mycket lågt. I svenska bolagsstyrelser
            är siffran
          </note>
          <note>
            4 ½ %.
          </note>
          <note>
            Fru talman! Dataföreningen för fram fyra områden som gynnar kvinnorna
            i IT-branschen. För det första går karriären i ett IT-företag
            fort, vilket är bra för kvinnor som ofta gör uppehåll i karriären
            för att vara föräldralediga. För det andra satsar många företag
            på förlängd semester, flexibla arbetstider och extra föräldrapenning.
            För det tredje efterfrågas hos
          </note>
          <note>
            IT-företagen det kvinnliga ledarskapet. För det fjärde finns
            inte uppdelningen i kvinno- och mansyrken.
          </note>
          <note>
            Tyvärr har dock endast två av ca 70 börsnoterade IT-
          </note>
          <note>
            företag svarat på remissen av Jämits delbetänkande.
          </note>
          <note>
            Ord står alltså mot ord.
          </note>
          <note>
            Det vore rimligt att den nya ekonomin, en helt ny sektor, klarar
            jämställdheten, med vetskap om att kvinnor stansat in miljontals
            tecken genom tiderna.
          </note>
          <note>
            Tjejerna kommer in sent och åker ut först. Jag vill fråga näringsministern,
            med vetskap om att lagstiftning inte är enda vägen för jämställdhet,
            om Näringsdepartementet verkligen inte har några kompletterande
            idéer som kan ge näring åt tjejernas intåg i IT-
          </note>
          <note>
            branschen.
          </note>
          <note type="speaker">
            Anf. 83 CHRISTEL ANDERBERG (m):
          </note>
          <note>
            Fru talman! Utvecklingen inom IT-området sker i allt väsentligt
            utanför den av politiker kontrollerade samhällssektorn. Man kan
            på goda grunder anta att just detta är ett av skälen till att
            Sverige har blivit en av världens ledande IT-nationer. Utrymmet
            för politikerna att genomföra sina jämställdhetsambitioner är
            här de facto tämligen begränsat.
          </note>
          <note>
            Jag hörde näringsministern säga i Kvällsöppet i förra veckan
            att det inte är så lämpligt att tillgripa lagstiftning som saknar
            allmän acceptans hos medborgarna. Jag håller fullständigt med
            om det. Sådant skapar bara löje och politikerförakt.
          </note>
          <note>
            Vi moderater anser att jämställdhet är en viktig fråga när det
            gäller IT. Vi anser inte att man genom kvotering skapar ett mer
            jämställt samhälle. Man gynnar inte jämställdheten genom att kvotera
            in kvinnor i styrelser eller på andra ledande poster. Man sätter
            tvärtom en stämpel på kvinnor att de inte är lika kompetenta som
            män.
          </note>
          <note>
            Makt och inflytande i samhället kan inte bli föremål för fördelningspolitik.
            Makt är något som den enskilda individen skaffar sig genom kompetensuppbyggnad,
            nätverksbyggande och målmedvetet arbete.
          </note>
          <note>
            Vi förordar en politik som gör det möjligt för både kvinnor och
            män att nå maktpositioner inom alla samhällsområden, inklusive
            IT-sektorn. Vi är dock mer intresserade av konkreta åtgärder än
            av handlingsplaner och liknande.
          </note>
          <note>
            I den statistik som Jämit presenterar ligger nyckeln till att
            endast ca 4 % av ledamöterna i de börsnoterade IT-företagens styrelser
            är kvinnor och att andelen i kvinnor i ledningen för dessa företag
            bara är
          </note>
          <note>
            6 %. Detta är en naturlig följd av att andelen kvinnor som över
            huvud taget är verksamma inom IT-
          </note>
          <note>
            branschen är så låg.
          </note>
          <note>
            Kvotering är helt fel medicin. I stället bör man inrikta sig
            på att få in fler kvinnor i IT-sektorn för att bredda underlaget
            för rekrytering till högre positioner.
          </note>
          <note>
            Denna nya informationsteknik i cyber spacemiljön domineras i
            dag av pojkarna. Även om antalet flickor som utnyttjar denna teknologi
            växer kan relationen användare på högskolorna tyvärr uppskattas
            till 90 % pojkar och 10 % flickor - om man ser till dem som förstår
            tekniken i sig.
          </note>
          <note>
            I IT-samhället är det viktigt att föräldrarna och skolan är observanta
            på detta så att flickorna inte halkar efter i utvecklingen.
          </note>
          <note>
            Det är lämpligt med riktad information och utbildning till flickor
            på ett tidigt stadium, redan i lågstadiet. Lärarna har här en
            viktig pedagogisk uppgift, så stor att särskild vikt bör tillmätas
            den redan i lärarutbildningen.
          </note>
          <note>
            Vi anser alltså att flickor ska stimuleras att arbeta med IT.
            Att stimulera får dock inte förväxlas med styrning genom tillfälliga
            insatser med tonvikt på den matematiska jämställdheten.
          </note>
          <note>
            Politikens - och det civila samhällets - uppgift måste i stället
            vara att förse flickor och unga kvinnor med erforderliga verktyg
            för att de av egen kraft ska kunna belägga sin beskärda del av
            jobben inom tekniska och naturvetenskapliga verksamhetsområden.
          </note>
          <note>
            Verktygen heter intresse, kompetens och självförtroendet att
            våga välja otraditionellt.
          </note>
          <note>
            Anf. 84 Näringsminister BJÖRN ROSEN-
          </note>
          <note>
            GREN (s):
          </note>
          <note>
            Fru talman! Vi börjar med verkligheten. Verkligheten är sådan
            att IT - informationsteknik - används inom alla områden. Vi har
            alltför lätt att dela upp i branscher, och vi ser IT-verksamheten
            som de konsulter eller de som enbart jobbar med IT-
          </note>
          <note>
            utvecklingen. IT är ett verktyg som vi här i kammaren, i regeringen
            och annorstädes i de gamla basnäringarna använder dagligen. Därmed
            finns det en fara att göra en alltför stor uppdelning av detta.
          </note>
          <note>
            Det är klart att när det gäller IT och den nya ekonomin har vi
            ett lågt deltagande av kvinnor. Det bottnar mycket i det jag sade
            i mitt svar, dvs. ju mer ett arbete styrs av teknik i form av
            en maskin och liknande, desto längre ifrån är normalt sett kvinnor.
            Vi kan konstatera att få kvinnor söker till den tekniska utbildningen
            - Tekniska högskolan, systemvetarlinjen. Därmed kan det sägas
            att lärandet av dessa verktyg från grunden i skolan och även den
            högre utbildningen - forskningen - har stor betydelse.
          </note>
          <note>
            Nu har vi en jämställdhetslag. Den kommer att förstärkas den
            1 januari. Vi har infört den s.k. Jämit, som handlar just om att
            följa jämställdhetsutvecklingen inom såväl IT-sektorn som transportsektorn.
            Det har kommit delrapporter, och frågan följs upp på ett bra sätt.
            SCB kommer också att ta fram statistik nedbruten på en nivå så
            att könsskillnader syns. Den nya myndigheten för forskning och
            utveckling har stor vikt här.
          </note>
          <note>
            Det är både och. Det är både lagstiftning, åtgärder som regering
            och riksdagen vidtar, men också inte minst de attityder som dessa
            företag har, de förhållanden som finns för de människor som kan
            arbeta inom IT-sektorn. Jobbar man dygnet runt, har man ett arbetstempo
            som är helt onormalt, oberoende om man är man eller kvinna, är
            det svårare för många att delta i denna bransch. Det har också
            visat sig inte minst när det gäller kvinnor.
          </note>
          <note>
            Det handlar om lagstiftning. Det handlar om attityder. Det handlar
            om att förstå att kvinnor bär många gånger särskilda kunskaper.
            Det är kunskaper som inte minst den här branschen har stor glädje
            av - inte minst i styrelsearbetet. De företag som inte tar till
            sig de speciella kunskaper som kvinnor många gånger har - jag
            generaliserar: det är skillnad på kvinnor och kvinnor och män
            och män - lever farligt. De företagen kommer att förlora både
            i styrelse och i management. Den starkaste kraften för att få
            fler kvinnor i
          </note>
          <note>
            IT-branschen är att medvetandegöra detta så att man förstår.
            Det är bra för Sverige, bra för företagen och bra för kvinnor
            och män.
          </note>
          <note type="speaker">
            Anf. 85 ULLA-BRITT HAGSTRÖM (kd):
          </note>
          <note>
            Fru talman! Javisst, näringsminister Rosengren, det finns IT
            överallt.
          </note>
          <note>
            Jag frågade kvinnorna i äldreomsorgen varför de var så besvikna
            på det datasystem de hade fått. De sade att det inte stämde med
            deras verklighet. Jag frågade varför de inte gjorde systemet själva.
            Nej, det var någon som skulle komma dit och bygga upp deras program.
          </note>
          <note>
            Det är därför kvinnorna måste in i hela processen, dvs. vara
            med och bygga upp och inte bara använda.
          </note>
          <note>
            Informations- och kommunikationstekniken, ICT, ökar jättesnabbt.
            Den snabba utvecklingen skapar en akut brist på kunskap och kompetens.
            Teknologin är en så omfattande, diversifierad kunskapsmassa att
            de intelligenta lösningarna är beroende av såväl kvinnor som män.
            Detta inser Björn Rosengren.
          </note>
          <note>
            Vi måste göra krafttag. Om IT-sektorn byggs upp efter männens
            erfarenheter riskerar den att bli en ballong som spricker. Jag
            tror att männens IT-ballong spricker om kvinnorna inte snabbt
            kommer in i större omfattning. Tekniken är till för att ta till
            vara ett innehåll som positivt utvecklar välfärden i samhället.
          </note>
          <note>
            Utan kvinnors erfarenheter vid utformandet och fokuseringen på
            innehållet försvinner mycket av mänskliga aspekter och innovationstänkande.
          </note>
          <note>
            Jag delar Jämits uppfattning att myndigheter ska ges i uppdrag
            att utveckla statistik i frågor som rör IT
          </note>
          <note>
            ur ett jämställdhetsperspektiv. Det är också viktigt att statistiken
            har en tidsmässig balans med det uppdrag den har att mäta. Som
            exempel kan jag nämna att
          </note>
          <note>
            SCB:s insamling av data vad gäller lönestatistik har en tidsmässig
            eftersläpning som gör att det kan ifrågasättas att den verkligen
            klarar att mäta på ett rättvist sätt. Det skiljer sju månader
            mellan första och sista mättidpunkt. Det inverkar negativt vid
            jämförelser.
          </note>
          <note>
            Under en sådan period kan både löneglidning och förnyade avtal
            påverka nivå och förändringstakt.
          </note>
          <note>
            Även en helt samordnad undersökning skulle kunna ge missvisande
            information om lönerelationen mellan olika arbetstagare beroende
            på när under året parterna på arbetsmarknaden har slutit sitt
            avtal. Det är inte rättvist, och det kommer kvinnorna att få leva
            med i decennier.
          </note>
          <note>
            Fru talman! Högskolor och studentkårer förstår inte alltid att
            grunden till problemen med för få kvinnliga teknologer kan finnas
            i den egna organisationen och verksamheten och inte hos kvinnorna
            själva. Linjernas rekryteringsgrupper borde koncentrera sig på
            att förmedla insikt om detta och inte försöka förändra kvinnliga
            gymnasister.
          </note>
          <note>
            Ett exempel jag vill ta upp är Chalmers. Högskolan och studentkåren
            stöder föreningar för män dit kvinnor nekas tillträde, bara för
            att de är kvinnor. De visar stolt upp Chalmersspexet, som inte
            tillåter kvinnor på scen för att det är tradition. Det är den
            bild skolan visar upp utåt. Då är det inte så konstigt att unga
            kvinnor inte attraheras. Inga kvinnor vill gå på en skola där
            de blir uteslutna från en mängd aktiviteter därför att de är kvinnor.
            Därför vill jag fråga näringsminister Rosengren hur regeringen
            kan påpeka sitt ogillande av detta och tala om att det blir väldigt
            svårt för oss att genomföra den jämställdhet vi vill när ni inte
            hänger med utan vill stå kvar i gamla traditioner.
          </note>
          <note type="speaker">
            Anf. 86 CHRISTEL ANDERBERG (m):
          </note>
          <note>
            Fru talman! Det är inte rättvist, säger Ulla-Britt
          </note>
          <note>
            Hagström, att det finns så få kvinnor i IT-branschen.
          </note>
          <note>
            Jag tror inte att det är så mycket fråga om rättvisa som att
            tyvärr alltför många kvinnor fortfarande väljer traditionellt
            när det gäller utbildning och yrke. Nu gäller det att försöka
            bryta den cirkeln på något sätt.
          </note>
          <note>
            Ett intressant projekt som har praktiserats är upplevelsemuseer,
            exempelvis Tom Tits Experiment i
          </note>
          <note>
            Södertälje, som ett utmärkt sätt att väcka intresse för teknik
            både hos små pojkar och hos små flickor. De får under lek komma
            underfund med vad den kalla väggen är eller hur hävstångseffekten
            fungerar. Det här är verksamheter som det privata näringslivet
            har visat mycket stort intresse för därför att de inser att de
            måste dra sitt strå till stacken för att bredda sitt rekryteringsunderlag.
          </note>
          <note>
            Personligen är jag inte så orolig för att det är gamla förlegade
            attityder som gör att så få företag anställer kvinnor inom IT-branschen.
            Problemet är att det finns så få kvinnor att tillgå som har rätt
            kompetens.
          </note>
          <note>
            Nu är det ett skriande brist på personal på det här området.
            Företagen söker kompetenta medarbetare med ljus och lykta, var
            helst de kan finna denna kompetens, hos män eller hos kvinnor.
            Då måste det vara bl.a. vår uppgift som politiker att bidra till
            att de får det lättare att hitta de medarbetare de behöver.
          </note>
          <note>
            Jag undrar om näringsministern har några projekt, typ upplevelsemuseer,
            eller något annat sätt att mer handfast lära ungarna att det här
            är intressant redan från väldigt låg ålder.
          </note>
          <note>
            Anf. 87 Näringsminister BJÖRN ROSEN-
          </note>
          <note>
            GREN (s):
          </note>
          <note>
            Fru talman! Får jag börja med att säga till Ulla-
          </note>
          <note>
            Britt Hagström: Jag har ingen annan uppfattning. Jag tycker att
            det här är ett problem. Jag tycker att vi måste göra mycket. Men
            jag tror att även Ulla-Britt
          </note>
          <note>
            Hagström måste vara lite mer konkret. Ulla-Britt
          </note>
          <note>
            Hagström frågar mig vad regeringen gör. Ja, regeringen förstärker,
            och det har riksdagen också tagit ställning till det, jämställdhetslagen.
            Vi har infört
          </note>
          <note>
            Jämit. Vi gör en hel del på jämställdhetsområdet när det gäller
            universiteten och högskolorna. Vi kan göra mycket mer där. Jag
            delar den uppfattningen.
          </note>
          <note>
            Min poäng var att det väldigt mycket handlar om de attityder,
            de organisationer och strukturer som finns i företagen, inte minst
            i IT-branschen som går väldigt fort och snabbt. Det är ofrånkomligen
            så.
          </note>
          <note>
            Sedan är det ett faktum att få kvinnor söker sig till högre teknisk
            utbildning, och det i sin tur får en konsekvens.
          </note>
          <note>
            Jag kan redan nu säga att vi kommer från Näringsdepartementet
            att presentera en utredning som visar IT:s oerhörda betydelse
            för tillväxten i Sverige.
          </note>
          <note>
            Det visar sig att den har haft mycket större betydelse än vad
            vi kanske tror. Men den visar också att vi framöver kommer att
            ha en väldigt stor brist på just de verkliga spjutspetsarna inom
            IT som kommer att kunna stoppa vår utveckling. Därav följer att
            vi måste koncentrera oss mer på just spetsutbildning. Vi är alltså
            väldigt duktiga när det gäller bas- och grundutbildningen i Sverige
            inom IT-området. Men just när det gäller spetsen har vi alltför
            få. Där tycker jag att man bör uppmärksamma könsfördelningen när
            man tar upp den frågan.
          </note>
          <note>
            Jag delar den uppfattningen. Jag har ingen annan uppfattning.
            Jag har redovisat de åtgärder vi genomför, men det handlar också
            om företagens ansvar. Vi utser inte styrelserna i de här företagen,
            och vi ska inte heller göra det. Jag är också mot kvotering när
            det gäller att utse en styrelse, även mot könskvotering. Men det
            blir annat om vi skulle hamna i en situation där näringslivet
            år ut och år in redovisar att man inte tar vara på den enorma
            kompetens som finns.
          </note>
          <note>
            Amerikanska studier under begreppet diversity har visat att företag
            med personal där man är gammal och ung, från olika etniska grupper,
            kvinnor och män har också den högsta produktiviteten. Det här
            måste näringslivet ta till sig och inte slentrianmässigt anställa
            gubbar och pojkar i gubbstrukturer. Då är man själv förlorare,
            det är det jag vill uttrycka.
          </note>
          <note>
            Jag har ingen annan uppfattning. Vi ska göra vad vi kan, men
            det handlar ytterst också, tillsammans med lagstiftning och de
            åtgärder som regering och riksdag vidtar, om att förändra attityder.
            Jag skulle tro att de nya ekonomierna, som är helt annorlunda
            än de gamla ekonomierna, handlar mycket om fantasi, om kultur
            och konst. Ekonomierna fungerar i stort sett annorlunda. Där är
            det också så att kvinnor bättre kan hantera detta än gubbar i
            min ålder som är vana vid gamla industriella komplex.
          </note>
          <note>
            Än en gång: Att medvetandegöra detta är väldigt viktigt från
            vår sida.
          </note>
          <note type="speaker">
            Anf. 88 ULLA-BRITT HAGSTRÖM (kd):
          </note>
          <note>
            Fru talman! Jag vill tacka för svaret. Jag gjorde en reflektion
            gällande Christel Anderbergs inlägg. Jag satte frågetecken: Vad
            är rättvisa? Vad är rätt kompetens? Vem har bestämt hur denna
            kompetens ser ut?
          </note>
          <note>
            Den kartläggning som Jämställdhetsrådet för IT
          </note>
          <note>
            och transport har genomfört visar att andelen kvinnor t.o.m.
            sjunker. På tio år har andelen kvinnor inom
          </note>
          <note>
            ADB och systemvetenskapliga linjer minskat från 46
          </note>
          <note>
            till 34 %. Björn Rosengren: Varför sjunker siffrorna?
          </note>
          <note>
            På tre år har andelen kvinnor med civilingenjörsexamen inom datateknik
            sjunkit från 10 till 8 %. Mellan
          </note>
          <note>
            1990 och 1999 sjönk andelen utexaminerade kvinnor från elektronik-
            och dataområdet från 26 till 19 %.
          </note>
          <note>
            Inom forskarutbildningen ligger andelen kvinnor kvar med 17 %.
          </note>
          <note>
            Sedan är det också fråga om attityderna. Det gör att det är ett
            måste att kvinnorna är med och bygger upp nätet, inte bara är
            städgummor på nätet. Nu talar jag om den stora delen av handel
            på Internet som är relaterad till porr. Trots lagstiftning finns
            det grov barnpornografi med inslag av olika övergrepp utförda
            av en vuxen att tillgå på nätet. Rädda Barnen, som arbetar med
            att avslöja barnpornografi på nätet, får i genomsnitt in tio nya
            tips om dagen. Skolans jämställdhetsundervisning saboteras av
            detta, och det är ytterligare ett tecken på att kvinnor måste
            in tidigt.
          </note>
          <note>
            I det här sammanhanget vill jag också ge en uppmaning till Björn
            Rosengren som jag kanske borde ha gett till skolministern, men
            ni ministrar träffas väl, att det är viktigt att eleverna e-postadress
            inte publiceras i offentliga klasslistor för att skydda elever
            från otillbörliga kontakter och provocerande reklam. Här tror
            jag att kvinnorna har en stor uppgift att vara med och forma nätet
            från grunden.
          </note>
          <note>
            Överläggningen var härmed avslutad.
          </note>
          <note>
            17 § Svar på interpellation 2000/01:99 om väg 73
          </note>
          <note>
            Anf. 89 Näringsminister BJÖRN ROSEN-
          </note>
          <note>
            GREN (s):
          </note>
          <note>
            Fru talman! Marietta de Pourbaix-Lundin har frågat mig om vilka
            konkreta åtgärder regeringen avser vidta för att väg 73 ska kunna
            byggas ut på sträckan
          </note>
          <note>
            Fors-Nynäshamn, men också hur regeringen avser att finansiera
            utbyggnaden av väg 73.
          </note>
          <note>
            En ny infart till Nynäshamns tätort byggs för närvarande. Den
            är en del av väg 73. Infarten är prioriterad av länsstyrelsen
            som 1998 fastställde den gällande länsplanen för regional transportinfrastruktur.
            En annan del är avsnittet mellan Fors och Älgviken, en sträcka
            på 22 kilometer som hittills inte har byggts om. Denna del av
            väg 73 är en av landets 100 mest trafikfarliga vägar enligt Vägverket.
            Vägverket har därför utfört insatser för att öka trafiksäkerheten
            längs den befintliga vägen. Flera åtgärder kommer också att ske
            under nästa år och 2002. Aktuella åtgärder är att sätta upp sidoräcken
            för att hindra avkörningar och att rensa sidoområden från farliga
            hinder om avkörningar ändå sker. Trafikfarliga korsningar kommer
            också att förbättras.
          </note>
          <note>
            Regeringen avser lägga fram en proposition om infrastrukturens
            utveckling. I den aviseras bl.a. storleken på medel till utbyggnader
            av vägar m.m. Propositionen kommer att följas av en ny investeringsplanering
            i länen. Enligt gällande planeringssystem ansvarar länsstyrelsen
            då för att avväga hur investeringsmedlen kan användas på bästa
            sätt. Länsstyrelsen ska i samråd med regionala och lokala aktörer
            prioritera vilka utbyggnader som ska utföras.
          </note>
          <note>
            Brister i Stockholmsregionens transportsystem hämmar utvecklingen
            av näringslivet, inte bara i regionen utan i hela landet. Därför
            kommer regeringen att tillsätta en särskild beredningsgrupp för
            transportfrågorna i Stockholmsregionen. Den ska lämna förslag
            till långsiktiga förbättringar av dels transportproblemen i Stockholmsregionen,
            dels transportmöjligheterna mellan Stockholm och Mälardalen, övriga
            landet samt internationellt. Beredningen ska arbeta i nära samarbete
            med berörda kommuner, lokala och regionala myndigheter och organisationer.
          </note>
          <note>
            Väg 73 är en del av transportsystemet i Stockholmsregionen. Jag
            anser att den särskilda beredningsgruppen kommer att ha de bästa
            möjligheterna att finna starka motiv för en utbyggnad utöver de
            trafiksäkerhetsinsatser som nu genomförs. Beredningen har också
            utifrån ett brett förankringsarbete i regionen goda möjligheter
            att prioritera denna utbyggnad.
          </note>
          <note type="speaker">
            Anf. 90 MARIETTA DE POURBAIX-LUNDIN (m):
          </note>
          <note>
            Fru talman! Jag får tacka näringsministern för svaret, som tyvärr
            inte ger något besked om väg 73:s utbyggnad. Varför behöver då
            väg 73 byggas ut nu?
          </note>
          <note>
            Ja, det är helt klart, precis som näringsministern säger, att
            det är en olycksdrabbad väg. Det är en av länets tolv mest olycksdrabbade
            vägar.
          </note>
          <note>
            1990-1998 polisanmäldes 326 olyckor. 12 personer dödades och
            61 personer skadades svårt. I januari
          </note>
          <note>
            1999-juni 2000 dödades fem personer medan 57
          </note>
          <note>
            personer skadades svårt. Siffrorna talar för sig själva.
          </note>
          <note>
            Det är alltså en hårt belastad väg med mycket tung trafik. Det
            är naturligtvis färjetrafiken till och från
          </note>
          <note>
            Gotland och Polen som bidrar till detta. Som en parentes vill
            jag säga till näringsministern: Om näringsministern tycker att
            Gotland fortfarande ska höra till Sverige borde han kanske göra
            någonting åt vägen.
          </note>
          <note>
            Det finns naturligtvis stora utvecklingsmöjligheter för Södertörn,
            för Nynäshamns och Haninges kommuner, men då behövs vägen.
          </note>
          <note>
            Näringsministern har alldeles nyligen träffat folk från Nynäshamn.
            Då uttalade han bl.a. följande: Jag kommer under hösten att lämna
            förslag till regeringen som handlar om hela trafiken i Stockholmsregionen.
          </note>
          <note>
            Min förhoppning och ambition är att väg 73 ges hög prioritet.
          </note>
          <note>
            Sådana här uttalanden väcker naturligtvis förhoppningar. Näringsministerns
            partikamrat i Nynäshamn, kommunstyrelsens ordförande, säger nu
            att näringsministern är positiv till väg 73. Men vad har näringsministern
            egentligen att komma med?
          </note>
          <note>
            I sitt svar skriver näringsministern att det ska komma en proposition
            om infrastrukturen. Det är nog klokt att näringsministern inte
            skriver när den ska komma. Det skulle ha kommit en proposition
            för över ett år sedan, men den har inte kommit. I propositionsförteckningen
            för hösten och våren finns det ingenting om någon proposition
            som handlar om infrastrukturen. Näringsministern, när kommer denna
            proposition som ska lösa alla problem?
          </note>
          <note>
            Näringsministern skriver vidare i sitt svar att det håller på
            att ske saker med Nynäsvägen, bl.a. med infarten. Då ger näringsministern
            sken av att det sker med statliga pengar. Men det är inte sant,
            utan det handlar om pengar som Nynäshamns kommun och
          </note>
          <note>
            Stockholms hamn har förskotterat.
          </note>
          <note>
            När det gäller de trafiksäkerhetsåtgärder som är på gång skulle
            jag - om jag var riktigt elak - vilja kalla dem för kosmetika.
            I dag är vägen väldigt olycksdrabbad. Det är 7,6 personer per
            år som dödas eller skadas svårt på den här vägen. Med dessa trafiksäkerhetsåtgärder
            blir det 7,0 personer som skadas eller dödas. Är det verkligen
            förenligt med regeringens tal om nollvision i trafiken?
          </note>
          <note>
            Vidare säger näringsministern att man ska tillsätta en beredningsgrupp.
            Då skulle jag vilja veta: Vilka ska ingå i den? Är det tjänstemän?
            Ska den bli parlamentariskt sammansatt? Eller är det bara socialdemokrater
            som ska ingå i denna grupp?
          </note>
          <note>
            Det är bra att näringsministern plötsligt intresserar sig för
            trafiken i Stockholm, för det har han inte gjort tidigare. I de
            senaste fyra årens budgetpropositioner nämns inte ett ord om Sveriges
            huvudstad och vägproblemen. Det vore intressant om det skedde
            någonting konkret i Stockholmsregionen.
          </note>
          <note>
            För att man ska kunna lösa problemen i Stockholmsregioner måste
            ju fler partier få delta i det arbetet. Jag tror inte att näringsministern
            ska luta sig mot vare sig Miljöpartiet eller Vänsterpartiet. Moderaterna
            har föreslagit att regeringen borde tillsätta en grupp där berörda
            kommuner och Stockholms läns landsting ingår, och det måste man
            göra nu.
          </note>
          <note>
            Jag vill upprepa mina frågor som näringsministern har på papperet.
            Jag vill ha ett rakt och klart besked nu när det gäller väg 73.
          </note>
          <note type="speaker">
            Anf. 91 EVA ARVIDSSON (s):
          </note>
          <note>
            Fru talman! Jag är särskilt glad över det sista som näringsministern
            tog upp i interpellationssvaret, nämligen att den särskilda beredningsgruppen
            kommer att ha de bästa möjligheterna att finna starka motiv för
            en utbyggnad av väg 73 utöver de säkerhetsinsatser som nu genomförs.
          </note>
          <note>
            Sträckan från Älgviken till Fors - 22 kilometer på väg 73 - är
            den svaga länken eller den felande länken för Nynäshamns kommuns
            utveckling. 22 kilometer av en vägsträcka uppfattas av många i
            övriga landet som vilken lite vägsnutt som helst. Men för oss
            är det avgörande med en utbyggnad av dessa 22 kilometer till en
            fyrfilig väg.
          </note>
          <note>
            Vi hamnar i en nedåtgående spiral som inte går att bryta om vi
            inte kan erbjuda våra kommuninnevånare en anständig infrastruktur.
            För oss har det varit som
          </note>
          <note>
            Moment 22 under många år: ingen hamn, ingen väg, ingen hamn osv.
          </note>
          <note>
            För att man ska förstå vidden av den här frågan måste jag ge
            lite historisk bakgrund.
          </note>
          <note>
            Infartsleden är - precis som näringsministern säger - en del
            av väg 73. Den kunde byggas på grund av att kommunen i början
            av 90-talet förskotterade medel till projekteringsarbete och i
            mitten av 90-talet förskotterade medel till fullskaliga markförstärkningsprov.
          </note>
          <note>
            På grund av att den socialdemokratiska regeringen tvingades sanera
            statens finanser efter de borgerliga regeringsåren minskade väganslagen
            under andra hälften av 90-talet, och det resulterade i att infartsleden
            senarelades. Man beslutade att den skulle byggas
          </note>
          <note>
            2001.
          </note>
          <note>
            Men behovet av infartsleden var stort. Det gjorde att kommunen
            tillsammans med Stockholms hamn förskotterade 120 miljoner till
            infartsleden som påbörjades 1998.
          </note>
          <note>
            1992 tog vi upp frågan med Vägverket om utbyggnad av väg 73 efter
            den dåvarande borgerliga kommunikationsministerns uttalande om
            att 90-talet skulle bli infrastrukturens investeringsdecennium.
          </note>
          <note>
            Nynäshamns kommun tillsammans med Stockholms hamn, Vägverket
            och länsarbetsnämnden anslog 7 miljoner kronor för att man skulle
            påbörja projekteringsarbetet. Detta har lett till att man också
            har funnit en vägsträckning som accepteras i de båda kommuner
            som är berörda, Nynäshamn och Haninge.
          </note>
          <note>
            När det gäller förskottering av medel till vägprojekt ligger
            Nynäshamn i fronten. Det beror inte på en stark kommunal ekonomi,
            tvärtom. Det handlar om att överleva och utvecklas för att den
            kommunala ekonomin inte ska försvagas ytterligare.
          </note>
          <note>
            Vi kan inte ta till vara den stora utvecklingspotential som finns
            i kommunen utan en utbyggnad av väg 73. Vi har möjlighet att snabbt
            bygga bra och attraktiva bostäder till rimlig kostnad, men folk
            måste ju kunna ta sig till och från jobbet.
          </note>
          <note>
            Vi socialdemokrater i regionen som bildar ett enigt partidistrikt
            - vi finns representerade i 25 kommuner - har väg 73 som högsta
            prioritet.
          </note>
          <note>
            Näringsmininstern är fullt medveten om hur olycksstatistiken
            ser ut. Siffrorna har redan redovisats här, så jag tänker inte
            gå in på dem. Men jag vill tillägga att den hårt olycksdrabbade
            vägen tillsammans med pendeltågen som inte fungerar - vilket trafikanterna
            faktiskt kan kräva - gör att Nynäshamn inte kan utvecklas som
            man borde. En enkät som
          </note>
          <note>
            Företagarnas riksförbund skickade ut till landets småföretagare
            visar också att bilvägar värdesätts allra högst när det gäller
            företags utveckling och nyetablering av företag.
          </note>
          <note>
            Jag har två frågor till näringsministern: Jag har tidigare ställt
            en skriftlig fråga till ministern angående möjligheten att bygga
            färdigt väg 73 som ett objekt med alternativ finansiering. En
            utredning har också aviserats angående alternativ finansiering.
            Min ena fråga är om väg 73 finns med bland de objekt som är tänkbara
            för en alternativ finansiering. Min andra fråga är: Vad är det
            som behövs för att en utbyggnad av väg 73 ska komma till stånd?
          </note>
          <note>
            Anf. 92 Näringsminister BJÖRN ROSEN-
          </note>
          <note>
            GREN (s):
          </note>
          <note>
            Fru talman! Får jag börja med att säga att jag delar den kritik
            som här framförs när det gäller väg 73.
          </note>
          <note>
            Jag vill också säga att detta är en länsväg, och de prioriteringar
            som görs när det gäller länsvägar är det länsstyrelsen som gör.
            Och länsstyrelsen har inte prioriterat denna väg. Det avsnitt
            som vi talar om här finns inte ens i plan. Alla vet ju hur det
            här planeringssystemet fungerar. När det gäller länsvägarna är
            det länsstyrelserna som planerar, bygger upp och gör sina prioriteringar.
            Skulle det visa sig att man från
          </note>
          <note>
            Stockholms län, alltså från regionen, säger att denna väg är
            viktigast, den prioriterar vi först, så ska jag se till att den
            blir byggd. Det lovar jag.
          </note>
          <note>
            Som svar på frågan som ställs här om vad som krävs vill jag säga
            att det krävs en stark prioritering av denna väg. När det gäller
            Stockholms län kan man titta på länsplanen. Då kan man se på vad
            som har prioriterats. Det gäller Stockholms län för hela perioden
            1998-2007. De har avsatt total 380 miljoner kronor till utbyggnad
            av nya vägar i Stockholms län.
          </note>
          <note>
            Det gäller alltså hela perioden 1998-2007. Av dessa har 123 miljoner
            kronor, 32 %, lagts på väg 73.
          </note>
          <note>
            Planeringsramen för Stockholms län för perioden
          </note>
          <note>
            1998-2007 var 3 miljarder kronor. I ljuset av den summan kan
            drygt 120 miljoner se ynkligt ut. Men ta bara Tranebergsbron.
            Det är 410 miljoner. Trafiksäkerhet är 425 miljoner. Ökad bärighet
            är 180 miljoner. Nya vägar är, som jag sade, 380 miljoner och
            kollektivtrafik 415 miljoner kronor för att nu nämna något. Tranebergsbron,
            kan jag nämna, har ca 70 000
          </note>
          <note>
            fordon. De har i fråga om bärighet satts ned till lägsta klass,
            BK3. Där finns det väldigt angelägna åtgärder att vidta. Så det
            är en prioritering de gör.
          </note>
          <note>
            När det gäller frågan om PPP kommer vi om några veckor att presentera
            en departementsskrivelse där vi har tagit fram olika åtgärder.
            Det är klart att väg 73
          </note>
          <note>
            är en sådan väg som skulle kunna vara en PPP-åtgärd.
          </note>
          <note>
            Det finns också några andra åtgärder som man kan vidta.
          </note>
          <note>
            Jag skulle dock vilja säga att det gäller att få en stark prioritering
            från länet. Det har jag också uttryckt i samband den Stockholmsberedning
            som vi ska tillsätta från regeringens sida. Den anmäldes ju av
            statsministern i samband med regeringsdeklarationen.
          </note>
          <note>
            Hur beredningen ska se ut vill jag återkomma till men den bör
            ju, ska jag säga, vara politiskt starkt förankrad. Där får man
            hoppas att man beslutar om det här väldigt snabbt och gör en prioritering
            av väg 73. Jag tycker att man ska prioritera den. Jag tycker att
            den är viktig.
          </note>
          <note>
            Jag vill också säga att de olycksfall och dödsfall som nämnts
            här har haft sin största frekvens i de olika avsnitt som man nu
            bygger om. Man har alltså från
          </note>
          <note>
            Vägverkets sida koncentrerat sig på de avsnitt där har man haft
            de största olyckorna. Detta är nu inget försvar för att inte bygga
            ut vägen, men jag vill bara säga att man har skjutit in sig på
            de avsnitt där olycksfrekvensen har varit högst.
          </note>
          <note type="speaker">
            Anf. 93 MARIETTA DE POURBAIX-LUNDIN (m):
          </note>
          <note>
            Fru talman! Näringsministern påpekar att väg 73
          </note>
          <note>
            är en länsväg, och där ska länsstyrelsen göra prioriteringarna.
            Nu tycker jag att näringsministern faktiskt måste bestämma sig
            för vilket ben ha ska stå på. Dels gör han uttalanden om vägar.
            När det gäller väg 73
          </note>
          <note>
            har han gjort ett uttalande som kan tolkas väldigt positivt,
            som att näringsministern egentligen nästan har pekat med hela
            handen. Jag citerade ju en del.
          </note>
          <note>
            Dels skriver han i svaret till mig att det är länsstyrelsen som
            ska göra prioriteringarna.
          </note>
          <note>
            Man måste ju bestämma sig. Om näringsministern själv tycker att
            det är han som kan peka med hela handen, så gör det. Då kan ju
            näringsministern säga till mig i dag: Ja, det blir väg 73. Om
            han tycker att det är länsstyrelsen som ska göra prioriteringarna,
            då borde egentligen näringsministern ha hållit tyst och inte åkt
            land och rike runt och utlovat olika saker.
          </note>
          <note>
            Vare sig TV-kamerorna är på eller inte kommer det ju alltid ut.
            Näringsministern får bestämma vilket ben han ska stå på, tycker
            jag.
          </note>
          <note>
            Men för att det över huvud taget ska bli några vägar behövs det
            ju mer pengar till väganslagen. Vi moderater har anslagit 30 miljarder
            kronor mer än regeringen de närmaste åren just för att kunna satsa
            på vägbyggnationen.
          </note>
          <note>
            Sedan svarade näringsministern inte riktigt på mina frågor, kanske
            beroende på att han pratade lite med den som satt bredvid. Jag
            frågade, och där svarade näringsministern delvis, om den här beredningen
            och vilka som ska ingå i den. Det är ju lite märkligt om det nu
            ska gå så fort alltihop att näringsministern inte vet vilka som
            ska ingå. Jag förutsätter att det kanske är en parlamentarisk
            utredning där flera partier ingår.
          </note>
          <note>
            Om man ska lösa trafikproblemen i Stockholm kan man ju inte bygga
            det på ett enda parti och kanske inte heller, som jag sade förut,
            på socialdemokrater, vänsterpartister och miljöpartister. Då lär
            det ju inte bli någon jättefantastisk lösning av det hela.
          </note>
          <note>
            Det är väldigt märkligt att vi inte i dag kan få ett svar på
            vilka som ska ingå i den här beredningen om det nu ska gå så fort.
          </note>
          <note>
            Sedan var det ju en annan fråga. Det gällde den här infrastrukturpropositionen
            som jag sade har varit aviserad väldigt länge och som näringsministern,
            som jag också sade, klokt nog inte hade angivit i sitt svar när
            den ska komma. Han kanske kan tala om när den kommer? Allting
            hänger ju ändå ihop med när denna proposition kommer. Det räcker
            inte med prat längre, näringsministern. Prat ger inga vägar. Det
            behövs faktiskt lite handling nu.
          </note>
          <note>
            Sedan jag skrev interpellationen, och det var ju inte så väldigt
            länge sedan, har det hänt ännu en olycka. Bara några dagar efter
            att jag skrev interpellationen var det en olycka. Det var en 20-åring
            som skadades svårt i en singelolycka på riksväg 73 vid
          </note>
          <note>
            Ösmokorset. Så olyckorna fortsätter att hända, och man kan inte
            bara prata om propositioner som ska komma men som aldrig kommer.
            Det krävs faktiskt handling nu.
          </note>
          <note>
            Därför kommer jag att upprepa mina frågor. Jag hoppas att näringsministern
            ger ett klart besked i dag.
          </note>
          <note>
            Vilka konkreta åtgärder avser regeringen att vidta för att väg
            73 ska kunna byggas ut på sträckan Fors-
          </note>
          <note>
            Nynäshamn snarast? Och kom då inte med dessa utredningar och
            olika saker utan försök att vara lite mer konkret.
          </note>
          <note>
            En annan fråga handlade om finansieringen. Där säger nu näringsministern
            att man kan tänka sig en
          </note>
          <note>
            PPP-lösning. Det är väl helt okej om det är så, men först måste
            man ju ta några andra steg innan man kommer dit.
          </note>
          <note>
            För övrigt, fru talman, anser jag att väg 73 behöver byggas ut
            - nu!
          </note>
          <note type="speaker">
            Anf. 94 EVA ARVIDSSON (s):
          </note>
          <note>
            Fru talman! Vi är självklart tacksamma för de insatser som görs
            för att minska olycksfrekvensen på vägarna. Men det behövs som
            sagt en utbyggnad i alla fall. När det gäller den här tydliga
            signalen så har vi socialdemokrater från hela regionen tydligt
            markerat att vi prioriterar väg 73.
          </note>
          <note>
            I det sammanhanget skulle jag faktiskt vilja rikta mig till Marietta
            de Pourbaix-Lundin. Det gäller utbyggnaden av Norviks hamn. Det
            var en stor besvikelse när Stockholms hamnar med borgerlig majoritet
            valde att inte miljöpröva utbyggnaden av Norviks hamn. Med den
            nya infartsleden, som är en del av väg 73, och med storhamnen
            hade det säkert gått betydligt snabbare att få väg 73 på en högre
            plats på listan.
          </note>
          <note>
            Om vi tittar på hur man har agerat i fråga om väg 73 under de
            senaste tio åren är det så att i Moderaternas kommunala valprogram
            i Nynäshamn var inte väg 73 nämnt inför 1998 års val. Det känns
            anmärkningsvärt att inte Moderaterna har visat större intresse
            för väg 73 tidigare.
          </note>
          <note>
            Jag hoppas att PPP-lösningarna ska kunna komma fram, eftersom
            vi har arbetat för det och kan se att det skulle kunna gå ganska
            snabbt. Jag utgår också ifrån att denna beredning snarast tillsätts.
          </note>
          <note>
            Jag tackar så mycket för debatten och tycker att vi har fått
            positiva besked.
          </note>
          <note>
            Anf. 95 Näringsminister BJÖRN ROSEN-
          </note>
          <note>
            GREN (s):
          </note>
          <note>
            Fru talman! Här åker näringsministern ut och lovar runt och håller
            tunt. Jag tycker att det är ett påhopp som inte stämmer. Jag har
            varken lovat runt eller hållit tunt när det gäller vägar. Däremot
            har vi fört en diskussion när det gäller frågan om infrastrukturpropositionen.
            Jag kan bara konstatera att vi inte har lagt fram den än därför
            att det finns en mängd frågetecken, inte minst när det gäller
            Stockholm. Därför kommer vi att tillsätta denna beredning.
          </note>
          <note>
            Det finns en mängd frågor när det gäller PPP, och det finns en
            mängd andra frågor. Ni ska få denna infrastrukturproposition.
            Och jag tror - även om jag inte kan säga att moderaterna ska bli
            nöjda - att det ska gå bra.
          </note>
          <note>
            Jag kan bara konstatera att det är länsstyrelsen som gör prioriteringar
            av länsvägar. Men jag har också slängt ut hela handen och sagt
            att jag tycker att denna väg är mycket viktig. Och jag förväntar
            mig nu att man gör en prioritering när man prioriterar denna väg
            i första hand. Och jag ska också göra allt som jag kan för att
            tillse att denna väg så fort som möjligt byggs ut eller byggs
            rätt, ska man säga. Jag har ingen annan uppfattning. Och det görs
            ju en del på vägen, inte minst där det är en hög olycksfrekvens.
          </note>
          <note>
            Därmed har jag konstaterat att vägen är viktig. Jag förväntar
            mig en prioritering från regionen, och jag ska göra allt vad jag
            kan för att vägen ska komma till stånd så fort som möjligt. Därmed
            har jag uttryckt att jag står för det som jag har lovat. Men vi
            har en planeringsordning. Det är möjligt att man kan hoppa över
            den och att man kan gå på sidan om med vissa åtgärder. Det ska
            jag också undersöka om det är möjligt.
          </note>
          <note type="speaker">
            Anf. 96 MARIETTA DE POURBAIX-LUNDIN (m):
          </note>
          <note>
            Fru talman! Det var inte jag som sade att näringsministern åker
            ut och lovar runt och håller tunt.
          </note>
          <note>
            Det var ett uttryck som näringsministern själv uttalade. Det
            som jag var ute efter var att näringsministern måste bestämma
            sig för på vilken fot som han ska stå.
          </note>
          <note>
            Är det näringsministern som bestämmer, eller är det länsstyrelsen
            som bestämmer? Och fortfarande har jag inte fått något besked
            om när den proposition som allt bygger på kommer. Det är ju inte
            så konstigt att jag är väldigt skeptisk och undrar när den kommer,
            eftersom den förra som utlovades, vilket förmodligen är samma
            proposition, inte har kommit, trots att den skulle ha kommit för
            ett år sedan. Det är väl därför inte så väldigt konstigt att jag
            uttrycker min skepsis på det sättet.
          </note>
          <note>
            På väldigt kort tid har man ju i Nynäshamn samlat in ett antal
            namn - 1 707 namn under bara två veckor tror jag - för denna väg.
            Det kan hända att näringsministern har fått del av dessa. Detta
            tycker jag visar att det finns en väldigt stor enighet om och
            folklig uppslutning för att denna väg ska byggas, annars brukar
            det ju ibland vara problem när man ska bygga vägar. Jag kommer
            själv från Haninge kommun som är kommunen före Nynäshamn och genom
            vilken vägen också ska gå. Haninge kommun och Nynäshamns kommun
            har ju kommit överens om sträckningen, vilket jag tycker är unikt
            att man har lyckats med. Det enda som vi nu väntar på är pengarna
            och ett besked att det blir väg 73 som prioriteras.
          </note>
          <note>
            Fortfarande tycker jag att detta lite grann är som att klippa
            grisen - mycket skrik och lite ull. Det blir inte speciellt mycket
            väg.
          </note>
          <note>
            Jag har ett flygblad som näringsministern kanske har fått. Det
            handlar om en innebandyklubb i Nynäshamn som heter Ristomta. Klubben
            förlorade två lagkamrater vid en olycka i år som krävde totalt
            fyra dödsoffer. Ristomta visar sitt samhällsansvar genom att engagera
            sig väldigt mycket i denna fråga och kommer att skänka pengar
            som man får in när man spelar innebandy till kampanjen för väg
            73. Det säger faktiskt en del om det folkliga engagemanget för
            denna väg.
          </note>
          <note>
            Näringsministern säger att vägen är viktig och att han ska göra
            allt vad han kan. Ja, det utgår jag från.
          </note>
          <note>
            Men det gäller ju att veta vilket ben som man står på.
          </note>
          <note>
            Fru talman! För övrigt anser jag att väg 73 behöver byggas ut
            nu.
          </note>
          <note>
            Anf. 97 Näringsminister BJÖRN ROSEN-
          </note>
          <note>
            GREN (s):
          </note>
          <note>
            Fru talman! Jag vill än en gång säga att länsstyrelsen gör sina
            prioriteringar. Man har gjort denna prioritering. Jag kommer att
            se vilka möjligheter jag har -
          </note>
          <note>
            det har jag också uttryckt tidigare - att så snabbt som möjligt
            kunna bygga ut eller förbättra denna väg. Jag anser att väg 73
            är viktig. Men jag tycker också att man i argumentationen inte
            alltför hårt ska säga att den här vägen dödar. I den meningen
            så dödar alla vägar. Ungefär 550 människor dör varje år i trafiken
            i
          </note>
          <note>
            Sverige. Och det är allvarligt. Därför är det så att ingen regering
            och ingen näringsminister - nu tar jag inte i, utan jag håller
            mig faktiskt till en normal ton och till det som är riktigt -
            har satsat så mycket på trafiksäkerheten som jag och denna regering,
            just av detta skäl. Det gör vi också när det gäller väg 73, och
            därför har vi gjort dessa prioriteringar.
          </note>
          <note>
            Men än en gång anser även jag att väg 73 ska byggas ut.
          </note>
          <note>
            Överläggningen var härmed avslutad.
          </note>
          <note>
            18 § Svar på interpellation 2000/01:100 om
          </note>
          <note>
            Helsingborg
          </note>
          <note>
            Anf. 98 Näringsminister BJÖRN ROSEN-
          </note>
          <note>
            GREN (s):
          </note>
          <note>
            Fru talman! Kenneth Lantz har ställt två frågor som har anknytning
            till Helsingborg. Jag tar dessa i tur och ordning:
          </note>
          <note>
            Anser näringsministern att paritetsprincipen avseende bro- och
            färjeavgifter också fortsättningsvis ska gälla enligt avtal?
          </note>
          <note>
            Frågan avser trafikantavgifterna på Öresundsbron och färjetaxorna
            vid Helsingborg-Helsingör. Avtalet är en tilläggsöverenskommelse
            som träffades med
          </note>
          <note>
            Danmark i samband med att avtalet om en fast förbindelse över
            Öresund undertecknades 1991.
          </note>
          <note>
            Regeringen har för riksdagen i en proposition redovisat att huvudprinciperna
            enligt avtalet om en fast förbindelse över Öresund ska ligga fast.
            Huvudprinciperna är:
          </note>
          <note>
            · att inkomsterna från broavgifter ska täcka konsortiets alla
            kostnader inklusive avbetalningar av lån,
          </note>
          <note>
            · att bron ska bidra till en bättre integration.
          </note>
          <note>
            I nämnda proposition menade regeringen också att utgångspunkten
            för broavgifterna bör kunna vara en annan än för taxorna för färjorna
            mellan Helsingborg och Helsingör.
          </note>
          <note>
            Skulle det bli aktuellt att ändra vad som ska vara utgångspunkt
            för att fastställa brotaxor avser regeringen att återkomma till
            riksdagen. Även det framhölls i propositionen.
          </note>
          <note>
            Den andra frågan var:
          </note>
          <note>
            På vilket sätt agerar näringsministern för att Helsingborgsområdet
            ska få samma konkurrensvillkor som Malmö och för att förutsättningarna
            för en dynamisk utveckling i nordvästra Skåne inte ska försämras?
          </note>
          <note>
            Jag agerar för en positiv utveckling i hela Sverige.
          </note>
          <note>
            I nordvästra Skåne och i stråket upp mot Göteborg pågår just
            nu bl.a. utbyggnad av Västkustbanan. Den kommer att ge nya förutsättningar
            för Helsingborg och andra orter i sydvästra Sverige.
          </note>
          <note>
            För närvarande förbereds också en utbyggnad av väg E 4 förbi
            Örkelljunga. En sådan förbättrad vägstandard mellan Helsingborg
            och Stockholm förbättrar också förutsättningarna för Helsingborg.
          </note>
          <note>
            Regeringen har även medverkat till låga taxor för järnvägstrafiken
            på Öresundsbron så att Skånetrafik kan bedriva konkurrenskraftig
            tågtrafik från hela
          </note>
          <note>
            Skåne till Sjælland. Även i detta sammanhang ges
          </note>
          <note>
            Helsingborg samma förutsättningar som resten av
          </note>
          <note>
            Skåne.
          </note>
          <note type="speaker">
            Anf. 99 KENNETH LANTZ (kd):
          </note>
          <note>
            Fru talman! Tack för svaret på den här interpellationen. Det
            är ju synnerligen viktigt av flera skäl med en bra och säker infrastruktur
            runt Öresund. För att kunna trygga denna säkerhet krävs det att
            vi får behålla färjeförbindelserna i norra Öresund. Jag misstror
            inte rederierna om att de inte ämnar fortsätta sin verksamhet.
            Men om avgifterna i södra Öresund förändras genom prissänkning
            på ett eller annat sätt så minimeras underlaget av resenärer som
            tar färjorna över Öresund. Detta kan få till följd att rederierna
            inte orkar fortsätta sin i dag goda service med turtäthet och
            att verksamheten i värsta fall kan komma att läggas ned. Detta
            skulle få olyckliga omständigheter, eftersom bron redan visat
            väderkänslighet och tvingats till viss stängning. Om Öresundsbron
            måste stängas kan det få allvarliga konsekvenser om norra Öresund
            skulle sakna förbindelse mellan Helsingborg och
          </note>
          <note>
            Helsingör.
          </note>
          <note>
            I massmedierna har det funnits olika uppfattningar mellan företrädarna
            för den svenska respektive den danska regeringen om broavtalets
            skrivning. Min oro över ministerns svar att regeringen ska återkomma
            om brotaxorna förändras är befogad. Detta har redan skett, inte
            minst genom "brobizz-resornas" rabatter redan från första resan.
            Detta ingick inte från början i avtalet.
          </note>
          <note>
            Till följd av att HH-leden i norra Öresund blivit den självklara
            förbindelselänken till Danmark och kontinenten har nu nordvästra
            Skåne hamnat i utkanten. Vi får hänga på och ta del av den draghjälp
            som
          </note>
          <note>
            Malmöregionen ger oss.
          </note>
          <note>
            Ibland får man en känsla av Davids kamp mot
          </note>
          <note>
            Goliat. Ett tydligt exempel på det är själva förbindelserna över
            sundet. Från att ha varit den dominerande rutten kan färjorna
            nu ses som ett komplement för att serva den totala trafiken över
            Öresund.
          </note>
          <note>
            Om man sätter broavgifterna på en sådan nivå att konkurrenssituationen
            snedvrids avseende färjetrafiken Helsingborg-Helsingör kan det
            drabba vårt område oerhört hårt - men inte bara oss. Det handlar
            också om kontakterna med norra Sjælland och om utvecklingen i
            hela norra Öresundsregionen. Jag undrar om ministern inser allvaret
            i detta.
          </note>
          <note>
            Öresundsbron har varit i drift i endast fyra månader men redan
            höjs det krav på sänkta broavgifter för vägtrafikanterna. Brokonsortiet
            har redan, som jag tidigare nämnt, på egen hand ändrat taxorna;
            detta utan riksdagens hörande.
          </note>
          <note>
            Jag vill komplettera min frågeställning med att fråga om ministern
            anser det vara angeläget att vi kan upprätthålla och utveckla
            kontakterna mellan nordvästra Skåne och Sjælland. Jag undrar också
            hur det blivit möjligt att redan efter fyra månader ändra broavgifterna
            för persontrafik.
          </note>
          <note>
            Sedan är jag med anledning av svaret på min interpellation också
            angelägen om att lyfta fram den del av interpellationssvaret som
            berör E 4:an och dess dragning förbi bl.a. Örkelljunga. Det är
            många som gång efter annan i denna kammare har påtalat behovet
            av att färdigställa utbyggnaden av Europaväg 4 till motorvägsstandard.
            Jag noterar med tacksamhet de positiva ordalag som finns i svaret
            men i dag har vi här en dödsfälla och nog känns det lite märkligt
            att mötas av en smal och krokig Europaväg efter kanske hundra
            mil motorväg från södra Europa.
          </note>
          <note>
            Är det rätt tolkat att vi nu kan räkna med motorvägsstandard
            på E 4:an, hela vägen fram till Helsingborg - om vi utgår från
            ett Stockholmsperspektiv?
          </note>
          <note type="speaker">
            Anf. 100 ANNA ÅKERHIELM (m):
          </note>
          <note>
            Fru talman! De frågor som Kenneth Lantz tar upp i sin interpellation
            sysselsätter även mig, både som helsingborgare och som motionär
            i de här frågorna.
          </note>
          <note>
            Jag måste tala om för näringsministern att det i nordvästra Skåne
            bland allmänheten, företagare och näringslivsrepresentanter faktiskt
            är en djupt känd uppfattning att fokus alltför mycket varit inställt
            på
          </note>
          <note>
            Malmöregionen. Det är inte bara detta med surt sa räven, utan
            det är faktiskt en djup känsla. I Malmöregionen är det glada tillrop
            och pengarullning men uppe hos oss i nordvästra hörnet av Skåne
            är det segt.
          </note>
          <note>
            Det är svårt att ens få konkreta svar på våra frågor.
          </note>
          <note>
            Jag konstaterar att Björn Rosengren även i dag i sitt svar till
            Kenneth Lantz uttrycker sig övergripande och svävande.
          </note>
          <note>
            Helsingborgsregionen har en näringslivsstruktur som är viktig
            inte bara för oss som bor där. Flera verkligt tunga representanter
            för näringslivet och olika verksamheter finns etablerade i regionen.
            Det handlar om arbetstillfällen inom livsmedels-, läkemedels-,
            kemi- och transportområdena. Det gäller också den grafiska industrin
            och IT-baserade kunskapsföretag som tillhör de främsta i sin kategori.
            För att dessa företag ska kunna utvecklas och expandera måste
            den omgivande infrastrukturen verka i samma riktning som behoven.
            Det kan gälla villkoren för t.ex. åkeribranschen, som för övrigt
            håller på att utvecklas till en rysare. Vidare har vi igångsättandet
            av tunnelbygget på Hallandsås och färdigställandet av
          </note>
          <note>
            E 4:an, som Kenneth Lantz tog upp.
          </note>
          <note>
            Näringsministern pratar gärna om de här frågorna men sedan händer
            det inte så mycket. Detta räcker inte för oss, utan det är handling
            som gäller. Kom gärna ned till oss och lyssna på företagen i nordvästra
          </note>
          <note>
            Skåne! Visserligen måste man byta tåg i Hässleholm men det går
            att komma till Helsingborg.
          </note>
          <note>
            En helt integrerad Öresundsregion med minst drygt tre miljoner
            invånare är en mycket spännande tanke inför framtiden men detta
            kräver nära och täta förbindelser i såväl södra som norra Öresund.
            Det finns en stor potential i den skånsk-danska myllan men den
            ensidiga fokuseringen på trafikvolymen på
          </note>
          <note>
            Öresundsbron måste ersättas av ett cirkeltänkande där alla delar
            av ringen ges jämförbara villkor. Förändras villkoren när det
            gäller bron påverkas trafiken i Öresund.
          </note>
          <note>
            Slutligen har jag två frågor till näringsministern.
          </note>
          <note>
            Min första fråga är följande: Ska jag tyda svaret på Kenneth
            Lantz interpellation som att Björn Rosengren och regeringen nu
            förbereder en skrivning som ändrar förutsättningarna för konkurrensneutraliteten
            mellan de här trafikslagen - bron och färjorna?
          </note>
          <note>
            Min andra fråga är väldigt konkret: När kommer arbetet med tunnelbygget
            på Hallandsås i gång?
          </note>
          <note>
            Anf. 101 Näringsminister BJÖRN ROSEN-
          </note>
          <note>
            GREN (s):
          </note>
          <note>
            Fru talman! Jag ber att få börja med frågan om prissättning och
            prisskillnaderna mellan färjor och bron. Man gjorde en kampanj
            avseende tio resor.
          </note>
          <note>
            Priset över Öresundsbron blev då 1 630 kr. Efter årsskiftet,
            alltså den 1 januari 2001, går det tillbaka till de 2 140 kronorna.
            På färjetrafiken Scand Line är priset 1 585 kr. Broavgiften är
            alltså högre efter denna kampanj och avsevärt högre efter det
            att kampanjen slutförts - kampanjen skulle vara i sex månader.
          </note>
          <note>
            På Ferries, som det nu heter, är avgiften 1 460 kr. Då kan man
            undra vad vi talar om. Fortfarande är priset faktiskt lägre på
            färjorna.
          </note>
          <note>
            Trafikantavgiften vad gäller bron är fastställd med utgångspunkt
            i taxorna mellan Helsingborg och Helsingör och jag avser inte
            att ändra detta eller att komma med nya principer. Styrelsen hanterar
            detta med utgångspunkt i de principer som fastställts i propositionen.
            Därmed har jag tydligt klarlagt det.
          </note>
          <note>
            När det gäller vägsträckan förbi Örkelljunga och
          </note>
          <note>
            Skånes Fagerhult kan jag bara säga att för den norra delen förbi
            Skånes Fagerhult finns det en fastställd arbetsplan. Beträffande
            den södra delen förbi Örkelljunga räknar regeringen med att inom
            kort kunna besluta om den överklagade arbetsplanen. Vägverket
            har medel för att påbörja byggandet under år 2002.
          </note>
          <note>
            Allmänt kan jag väl konstatera att bron har en väldigt stor betydelse
            för hela Sverige - inte minst för södra delen av Sverige. Vad
            ska jag som norrbottning säga om bron när ni som bor så nära bron
            klagar på den? Ni har ju väldigt stor glädje av bron och av kraften
            i att vi åstadkommer snabbare förbindelser med kontinenten, dvs.
            med Danmark och övriga delen av Europa. Det är väl någonting som
            är positivt.
          </note>
          <note>
            Vad ska Kalmar säga - ännu längre bort från bron?
          </note>
          <note>
            Där har de ju inte det bästa arbetsmarknadsläget men de har också
            glädje av bron.
          </note>
          <note>
            Frågan om Hallandsåsen måste fortfarande beredas, och bereds.
            Jag anser att där bör det byggas ut, för också det kommer att
            ha väldigt stor betydelse när det gäller järnvägsnätet, inte minst
            för denna del av
          </note>
          <note>
            Skåne.
          </note>
          <note>
            Regeringen gav i början av oktober i år AMS ett uppdrag. Uppdraget
            är indelat i tre delar och handlar om arbetsmarknaden. Vad gäller
            Skåne och Malmö kan jag bara konstatera att sysselsättningsgraden
            är lägre än i Norrbotten, att arbetslösheten är högre än i
          </note>
          <note>
            Norrbotten. Vi har alltså en annan karta. Den öppna arbetslösheten
            i Malmö ligger på 11 %. Man kan således inte bara säga att de
            stora infrastrukturella investeringarna, i varje fall på kort
            sikt, har lett till en förändring.
          </note>
          <note>
            Bron har oerhört stor betydelse. Den betyder mycket för hela
            Sverige, inte minst för den södra regionen. AMS kommer att göra
            olika arbetsmarknadspolitiska insatser i hela Skåne. Under åren
            1998
          </note>
          <note>
            och 1999 har de fördelats och inriktats på olika grupper och
            bostadsområden. Man kommer att ta upp vilka konkreta metoder som
            används för att öka sysselsättningen för individer med utländsk
            bakgrund. Vi ska också studera vilka effekter som kan ses av de
            prioriteringar som har gjorts.
          </note>
          <note>
            Därmed menar jag att vi vidtar en hel del åtgärder inom arbetsmarknadsområdet
            och infrastrukturområdet som har stor betydelse för denna del
            av Skåne och inte minst för Helsingborg och Helsingør.
          </note>
          <note type="speaker">
            Anf. 102 KENNETH LANTZ (kd):
          </note>
          <note>
            Fru talman! Det var bra med ett förtydligande om vägsträckan
            utmed Örkelljunga. Det är bra att vi får besked om att något kan
            ske 2002. Vi förväntar oss ett resultat. Detta är tyvärr en olycksdrabbad
            sträcka, liksom de vi har hört om i tidigare debatter här i kväll.
            Vi ser verkligen fram emot en utbyggnad till motorvägsstandard.
          </note>
          <note>
            Arbetslösheten i Malmö följer inte investeringarna. Det inser
            vi med enkelhet. Det finns emellertid skäl till att arbetslösheten
            är stor. Jag förutsätter att de skälen är väl kända av näringsministern.
          </note>
          <note>
            Jag är lite orolig för att man kommer att sänka broavgifterna
            framöver. Låt oss ta detta som ett löfte från näringsministern
            att så inte ska ske. Satsningen på tio resor skedde utan riksdagens
            hörande. Om den kommer att upphöra må det vara förlåtet. Det har
            emellertid givit vid handen att det inte är biltrafiken som ökar
            utan tågtrafiken. Tågresenärerna utnyttjar bron i högsta grad.
            Det ser vi med stor tillfredsställelse, inte minst med tanke på
            Skånetrafiken.
          </note>
          <note>
            Jag vill aktualisera en fråga som berör samarbetet mellan norra
            delen av Sjælland och nordvästra Skåne.
          </note>
          <note>
            Tror ministern att det finns skäl till oro för att broavgiften
            negativt påverkar utvecklingen i norra Öresundsregionen? Hur ser
            ministern på om man skulle sänka nivån på broavgiften och färjornas
            turtäthet därmed skulle minska?
          </note>
          <note>
            Integrationens bärare i vardagen kommer att vara alla de som
            reser över sundet för att arbeta eller studera. Är det rimligt
            att tro att studenter och anställda ska åka bil över bron? Är
            det inte rimligare att de utnyttjar båtarna eller tar tåget när
            de ska förflytta sig över till andra sidan?
          </note>
          <note>
            Vi tycker att det är angeläget med stabila spelregler i denna
            del av vårt land. Jag vädjar till ministern att vi får förvissning
            om att stabila spelregler kommer att gälla även i framtiden.
          </note>
          <note type="speaker">
            Anf. 103 ANNA ÅKERHIELM (m):
          </note>
          <note>
            Fru talman! Jag vill tacka näringsministern för svaren. Framför
            allt var det tillfredsställande att näringsministern inte avser
            att ändra trafikavgifterna för bron. Det var också ett tillfredsställande
            svar när det gäller Hallandsås. Min fråga är dock när man kommer
            att påbörja det arbetet.
          </note>
          <note>
            Jag vill ta upp en fråga som hänger ihop med integrationen av
            Sjælland och Skåne i ett trafikperspektiv. Den kanske ligger utanför,
            i den meningen att den ligger på den danska sidan av sundet. Jag
            talar om en propp i Helsingør som är av betydelse för den svenska
            lastbilstrafiken. Svenska lastbilschaufförer klagar ofta på att
            det är svårt och trångt i Helsingør.
          </note>
          <note>
            Därför är det många av oss i Helsingborg och Helsingør som arbetar
            för en utbyggnad av den s.k.
          </note>
          <note>
            Kongevejen. Kan näringsministern påverka den danska ministern
            att ta tag i den frågan och se till att
          </note>
          <note>
            Kongevejen blir utbyggd?
          </note>
          <note>
            Anf. 104 Näringsminister BJÖRN ROSEN-
          </note>
          <note>
            GREN (s):
          </note>
          <note>
            Fru talman! Får jag börja med att säga att det i första hand
            är styrelsen som handlägger trafikavgiften för bron, enligt de
            regelverk vi har. Jag går inte in och reglerar den, likaväl som
            jag inte bestämmer LKAB:s malmpriser. Det gör LKAB - eller tvingas
            att göra det - med utgångspunkt från den marknad som finns.
          </note>
          <note>
            Det är samma här. Det är en princip som vi har hållit hårt på.
            Min danska kollega har kanske uttryckt sig lite annorlunda. Vi
            har hållit hårt på att det är konsortiets styrelse som avgör frågan.
            Det ska de göra inom ramen för det regelverk som har byggts upp.
            Det framgår i den proposition som har antagits i kammaren.
          </note>
          <note>
            Än en gång: Jag bestämmer inte avgiften. Skulle det visa sig
            att vi ska göra om detta, får jag gå till riksdagen. I så fall
            får vi titta på det.
          </note>
          <note>
            Tågtrafiken är över prognos. Man åker tåg. Vi avsätter 225 miljoner
            kronor från den svenska sidan och lika mycket från den danska
            sidan. Intäkterna från banavgifterna beräknas till bara ca 10
            miljoner kronor. Därmed vill jag påstå att det bästa inom alla
            områden när det gäller trafiken är tåget. Det gynnar hela Skåne
            och hela Sverige att vi har denna möjlighet. Både regering och
            riksdag har fattat ett klokt beslut.
          </note>
          <note>
            När det gäller frågan om Hallandsåsen vill jag säga följande,
            med all respekt. Banverket har redovisat hur man kan bygga ut
            inom en ram som är miljömässigt acceptabel. Det måste prövas vidare.
            Det förs en diskussion om det i Regeringskansliet. Det handlar
            också om ett högt pris, ytterligare 4-4,5 miljarder kronor. Det
            måste också bedömas.
          </note>
          <note>
            Jag vill uttrycka mig så, att det vore rimligt ur trafiksäkerhetssynpunkt
            och tillgänglighetssynpunkt.
          </note>
          <note>
            Sedan får vi se om det är rimligt ur miljösynpunkt och kostnadssynpunkt.
            Jag anser att det är viktigt att vi nu slutför denna tragedi,
            att vi öppnar Hallandsåsen. Det ska vägas mot att vi slipper tunga
            lastbilar och kan använda järnvägen för gods och persontransport.
          </note>
          <note type="speaker">
            Anf. 105 KENNETH LANTZ (kd):
          </note>
          <note>
            Fru talman! Avslutningsvis tackar jag för de lovvärda orden om
            järnvägstrafiken. Jag delar helt ministerns uppfattning om värdet
            av järnvägstrafiken.
          </note>
          <note>
            Jag gläder mig åt att järnvägstrafiken över bron har ökat. Nu
            återstår bara att vi kan åka runt hela Öresund med tåg.
          </note>
          <note>
            Överläggningen var härmed avslutad.
          </note>
          <note>
            19 § Svar på interpellation 2000/01:121 om
          </note>
          <note>
            Sandöbrons framtid
          </note>
          <note>
            Anf. 106 Näringsminister BJÖRN ROSEN-
          </note>
          <note>
            GREN (s):
          </note>
          <note>
            Fru talman! Birgitta Sellén har frågat mig vilka åtgärder som
            jag avser att vidta för att rädda Sandöbron samt hur jag ser på
            risken för att Räddningsskolans verksamhet kan komma att hotas
            om bron stängs för tung trafik.
          </note>
          <note>
            Bakgrunden till frågorna är att Vägverket i början av året inkom
            med en skrivelse där Vägverket begärde att få göra en omprioritering
            inom anslagsposten
          </note>
          <note>
            Investeringar i nationell plan för att kunna påbörja upprustningen
            av Sandöbroarna. Vägverkets begäran föranleddes av att regeringen
            den 22 april 1999 beslutade om en ändring av Vägverkets regleringsbrev.
          </note>
          <note>
            Ändringen innebar bl.a. att de medel som finns tillgängliga under
            anslagsposten Investeringar i nationell plan, efter det att pågående
            projekt finansierats, ska användas för att genomföra fysiska trafiksäkerhetsåtgärder
            inom en ram av 4 500 miljoner kronor under perioden 1998-2003.
          </note>
          <note>
            Jag håller med Birgitta Sellén om behovet av fungerande broar
            i Ådalen och att det är angeläget att
          </note>
          <note>
            Sandöbroarna kan behålla sin nuvarande bärighetsklass.
          </note>
          <note>
            År 1997 färdigställdes Höga kusten-bron till en kostnad av ca
            2 110 miljoner kronor. Den nya bron placerades vid Veda efter
            omfattande utredning av var det var lämpligast att lokalisera
            den nya bron.
          </note>
          <note>
            Bl.a. undersöktes ett alternativ med upprustning och ombyggnad
            av Sandöbroarna. Alternativet att bygga om Sandöbroarna undveks
            bl.a. för att ombyggnaden skulle störa trafiken i alltför hög
            grad. Genom Höga kusten-brons tillkomst slapp den tunga trafiken
            göra den omväg på fyra mil som man tidigare var tvungen till,
            då Sandöbroarnas bärighet inte räckte för den tunga trafiken,
            som kräver bärighetsklass 1.
          </note>
          <note>
            Enligt Vägverket kommer man att behöva sänka bärigheten på Sandöbroarna
            från bärighetsklass 2 till bärighetsklass 3 inom tre-fem år. Trafik
            norrifrån mot Kramfors som kräver bärighetsklass 2 får då en resvägsförlängning
            på ca 18 kilometer, och resvägen från Kramfors till Sandön ökar
            från 11 kilometer till
          </note>
          <note>
            36 kilometer. Detta berör ca 200 fordon per dygn av totalt ca
            3 000 fordon, och av de 200 tunga fordonen är ca 85 fordon bussar.
          </note>
          <note>
            En upprustning av Sandöbroarna kostar sammantaget cirka 145 miljoner
            kronor och kommer att pågå under ca fyra år. Under den tiden kommer
            framkomligheten på bron att reduceras såväl avseende bärighet
            som mängden trafik. Det innebär att trafiken även vid en ombyggnad
            delvis måste omledas, med längre resväg som följd.
          </note>
          <note>
            Vägverket har, på förfrågan från Regeringskansliet, angivit att
            man bedömer att man kan finansiera en upprustning av Sandöbroarna
            inom ramen för tilldelade anslagsmedel, utan att det påverkar
            takten i genomförandet av de fysiska trafiksäkerhetsåtgärder som
            regeringen beslutat om.
          </note>
          <note>
            Mot denna bakgrund har jag inga invändningar mot att Vägverket
            genomför upprustningen av Sandöbroarna. Men det förutsätter att
            upprustningen genomförs inom ramen för anvisade anslagsmedel och
            beviljade anslagskrediter och under förutsättning att detta inte
            försenar genomförandet av regeringens satsning på fysiska trafiksäkerhetsåtgärder.
            Detta är ett villkor som gäller för Vägverket redan i dag, och
            egentligen behövs inget särskilt beslut från regeringen för att
            sätta i gång med upprustningsarbetena.
          </note>
          <note>
            Jag är däremot inte beredd att omprioritera anslagsmedel, vare
            sig från regeringens satsning på fysisk trafiksäkerhet eller från
            satsningen på bärighet, tjälsäkring och rekonstruktion av andra
            regionala vägar, för att kunna inleda upprustningen av Sandöbroarna.
          </note>
          <note>
            Jag bedömer slutligen att en upprustning av Sandöbroarna för
            att bibehålla bärighetsklass 2 medför de nödvändiga förutsättningar
            som krävs för att Räddningsskolans verksamhet inte ska hotas.
          </note>
          <note type="speaker">
            Anf. 107 BIRGITTA SELLÉN (c):
          </note>
          <note>
            Fru talman! Tack för svaret!
          </note>
          <note>
            Bakgrunden till min fråga är en skrivelse i början av året, säger
            näringsministern. Till det påståendet kan jag säga både ja och
            nej. Sanningen är egentligen att det här är en mycket lång följetong.
            Sandöbron har haft en dålig standard i 10-15 år.
          </note>
          <note>
            Under den tiden har Ångermanland fått en mycket vacker och bra
            bro, nämligen Höga kusten-bron, som ministern nämnde. Trots den
            stora investering som gjordes i Höga kusten-bron insåg man under
            utredningen att Sandöbroarna, dvs. Sandöbron och Klockestrandsbron,
            skulle komma att spela en mycket stor roll även i framtiden, för
            att serva näringslivet, skjutsa skolelever och underlätta arbetspendling.
            Anledningen till det är att man räknar med att cirka hälften av
            dagens och framtidens trafik kommer att fortsätta att köra över
            Sandöbron.
          </note>
          <note>
            I dag är bron i så dåligt skick att man har fått göra inskränkningar
            på vägbredden. Det känns faktiskt lite otäckt att åka på den,
            tycker jag, eftersom man kan se med blotta ögat att den har väldigt
            dålig kvalitet. I
          </note>
          <note>
            näringsministerns svar står det att Vägverket kommer att behöva
            sänka bärigheten på Sandöbroarna från klass 2 till bärighetsklass
            3 inom tre-fem år. Det är dessvärre allvarligare än så. Nedbrytningen
            har accelererat väldigt snabbt, så en sänkning till bärighetsklass
            3 är mycket nära förestående.
          </note>
          <note>
            Det gläder mig i alla fall att näringsministern tycker att det
            är angeläget att Sandöbroarna kan få behålla sin nuvarande bärighetsklass.
            Men det skulle naturligtvis vara betydligt bättre att få bärighetsklass
          </note>
          <note>
            1 på broarna. Kostnaden för hela upprustningen på de två broarna
            till bärighetsklass 2 beräknas kosta 145
          </note>
          <note>
            miljoner, precis som näringsministern har skrivit i sitt svar.
            För att få bärighetsklass 1 skulle det kosta 10
          </note>
          <note>
            miljoner till. Det är en så pass liten summa att det borde vara
            värt att lägga på den och få broar som kan bära alla typer av
            bussar som passerar där dagligen.
          </note>
          <note>
            Det skulle också trygga Räddningsverkets behov av transporter
            i sin verksamhet. De behöver ibland frakta grävmaskiner och andra
            tunga fordon och måste varje gång söka dispens. Det skulle med
            andra ord underlätta deras arbete om broarna får bärighetsklass
            1.
          </note>
          <note>
            Den ena bron, Klockestrandsbron, ska byggas helt ny. Det känns
            oerhört angeläget att båda broarna får samma bärighetsklass, så
            att det inte skapas problem för den tunga trafiken.
          </note>
          <note>
            Dagligen passerar drygt 40 bussar i båda riktningarna. För den
            verksamheten behövs också bärighetsklass 1, så att man kan köra
            över med vilken buss som helst. Av de bussar som körs är många
            långfärdsbussar som kör längs hela Norrlandskusten.
          </note>
          <note>
            Dessutom är det ett stort antal skolelever som skjutsas dagligen
            över bron.
          </note>
          <note>
            Beskrivningen av trafiken över broarna och de förlängda resvägarna
            under nybyggnad och reparation var helt riktig i ministerns svar.
            Därför blir min följdfråga till svaret på interpellationen: Varför
            måste det ta så lång tid som fyra år att rusta broarna?
          </note>
          <note>
            Under tiden kommer det att spridas väldigt mycket koldioxid,
            eftersom det blir så många extra mil att köra för all tung trafik.
            Dessutom blir drivmedelskostnaderna avsevärt högre och kommer
            i första hand att drabba Räddningsverket. Hur ser ministern på
            den frågan?
          </note>
          <note type="speaker">
            Anf. 108 KERSTIN KRISTIANSSON KARLSTEDT (s):
          </note>
          <note>
            Fru talman! Jag har i den här speciella frågan också ställt en
            skriftlig fråga till statsrådet Rosengren.
          </note>
          <note>
            Det har sagts mig att jag får ett svar i morgon. Men jag kunde
            ändå inte låta bli att ta tillfället i akt och gå upp i den här
            interpellationsdebatten på grund av att jag är boende i Kramfors
            kommun och känner väl till den här problematiken.
          </note>
          <note>
            Sandöbron, som går över Ångermanälven, förbinder vår kommun.
            Den delas nämligen av Ångermanälven. Det är inte bara det att
            det är fråga om ett stort antal människor, utan de flesta som
            bor på den ena sidan av Ångermanälven arbetar inne i tätorten
            på den andra, så de passerar minst två gånger om dagen just
          </note>
          <note>
            Sandöbron. I det fallet är inte Höga kusten-bron något alternativ.
            Den går nämligen fyra mil från Kramfors tätort.
          </note>
          <note>
            Förutom det Birgitta Sellén har sagt skulle jag vilja lyfta fram
            Räddningsskolan lite extra. Vi i
          </note>
          <note>
            Kramfors kommun har speciellt höga tankar just om
          </note>
          <note>
            Räddningsskolan. Det är jag övertygad om att näringsministern
            också känner till. Vi önskar oss en expansion just på Sandö. Det
            förutsätter goda kommunikationer.
          </note>
          <note>
            För övrigt ligger Räddningsskolans övningsfält i dag på andra
            sidan brofästet. Man passerar alltså med tunga fordon flera gånger
            om dagen. Skulle denna bro klassas som en bärighetsklass 3-bro
            vet inte jag vad som skulle hända med just de delarna. Det oroar
            mig lite extra, eftersom just Sandö är en stor arbetsplats, inte
            bara vad gäller Räddningsskolans verksamhet.
          </note>
          <note>
            Där finns också Sidas och landstingets verksamheter.
          </note>
          <note>
            Skolbarn forslas från andra sidan älven in till centralorten
            till gymnasieskolan. Det sker också flera gånger om dagen.
          </note>
          <note>
            Dessutom har Sandöbron ett speciellt värde, inte minst kulturhistoriskt.
            Det kanske också gör att det, vilket jag har viss förståelse för,
            blir extra dyrbart att rusta en sådan bro, för att den ska få
            behålla det kulturhistoriska värde som den har i dag.
          </note>
          <note>
            Jag gläds ändå åt det svar som har kommit från näringsministern
            i den här interpellationsdebatten.
          </note>
          <note>
            Det ger åtminstone mig en viss förhoppning. Jag vet inte om jag
            har tolkat det rätt, men jag får titta på det frågesvar som kommer
            till mig i morgon. Jag tolkar det så att bollen för närvarande
            ligger hos Vägverket.
          </note>
          <note>
            Det är alltså till Vägverket vi ska vända oss nu, och från näringsministerns
            sida är det positivt. Om man uppfyller de kriterier som är satta
            i regleringsbrevet till Vägverket kan vi se tiden an med tillförsikt.
          </note>
          <note>
            Till skillnad mot Birgitta Sellén oroar jag mig inte för antalet
            år. Bara vi vet hemmavid att det kommer att ske en upprustning
            av bron får det ta den tid det tar. Huvudsaken är att den motsvarar
            de framtidskrav som kan ställas på en bra bro.
          </note>
          <note>
            Frågan till ministern är alltså: Kan jag tolka det så att bollen
            nu ligger hos Vägverket, att jag kan gå hem till min kommun och
            meddela detta?
          </note>
          <note>
            Anf. 109 Näringsminister BJÖRN ROSEN-
          </note>
          <note>
            GREN (s):
          </note>
          <note>
            Fru talman! Jag kommer på torsdag att föreslå regeringen att
            ge Vägverket svar på sin hemställan med samma innebörd som det
            svar jag här har givit på interpellationen. Svaret innebär att
            Vägverket kan börja upprustningen av Sandöbroarna om det kan ske
            inom ramen för beviljade anslagsramar och inte innebär några förseningar
            av den satsning på fysiska trafiksäkerhetsåtgärder som regeringen
            beslutat om. Det säger Vägverket att man kan.
          </note>
          <note>
            Får jag sedan säga att Sandöbroarna ska enligt gällande nationella
            väghållningsplaner rustas upp.
          </note>
          <note>
            Näringsdepartementet har utvärderat vilka effekter ett genomförande
            nu av denna broupprustning har på andra uppdrag som Vägverket
            ska genomföra, t.ex.
          </note>
          <note>
            programmet för fysiska trafiksäkerhetsåtgärder på det nationella
            stomvägnätet. Det har jag också sagt tidigare.
          </note>
          <note>
            Jag vill ändå kommentera frågan om bärighetsklass. Först vill
            jag konstatera att bron aldrig har haft bärighetsklass 1, utan
            det har varit bärighetsklass 2. I
          </note>
          <note>
            samband med byggandet av Högakustenbron avsattes medel i den
            nationella väghållningsplanen för att rusta upp Sandöbroarna till
            normalt skick, dvs. bärighetsklass 2. Då Höga kusten-bron var
            den bro som dimensionerades för bärighetsklass 1 menade man att
            det räckte med att dimensionera Sandöbroarna för bärighetsklass
            2.
          </note>
          <note>
            Om Kramfors kommun och Länsstyrelsen i Västernorrlands län vill
            ge Sandöbroarna en standardförbättring utöver bärighetsklass 2,
            för att gynna bygdens utveckling, är det en regional fråga då
            Sandöbroarna numera tillhör det regionala vägnätet. Länsstyrelsen
            får då också avgöra behovet av en bärighetsökning på Sandöbroarna
            med hänsyn till behovet på det övriga regionala vägnätet i Västernorrland.
            För den tunga trafik som i dag nyttjar Sandöbroarna räcker bärighetsklass
            2, och också för de 85 bussar som nu går där. Det är den uppgift
            vi har fått från Vägverket, som kan bedöma detta. Kostnaden är,
            som sagt,
          </note>
          <note>
            10 miljoner kronor ytterligare.
          </note>
          <note type="speaker">
            Anf. 110 BIRGITTA SELLÉN (c):
          </note>
          <note>
            Fru talman! Det mesta i svaret är positivt, som jag ser det.
            Men det finns ett stycke som är kryptiskt skrivet, eller kanske
            politiskt skrivet. Det var det som ministern citerade i den andra
            omgången, där det talas om fysiska trafiksäkerhetsåtgärder. Han
            sade: Egentligen behöver det inte tas något beslut av regeringen
            för att sätta i gång upprustningsarbetena. Det är en konstig kommentar.
            Man kan ju undra varför arbetet inte kommit i gång. Kan det bero
            på att regeringen inte har lämnat besked till Vägverket - det
            som tydligen ska gå i väg nu på torsdag - om att man godkänner
            deras förslag till omprioriteringar av medel till ett projekt
            som inte är en fysisk trafiksäkerhetsåtgärd?
          </note>
          <note>
            De har ju väntat på svaret från Näringsdepartementet i snart
            ett år - skrivelsen är daterad den 30 december
          </note>
          <note>
            1999.
          </note>
          <note>
            Jag förstod nästan att det skulle bli det här svaret som kommer
            att gå till Vägverket. Jag beklagar att de har fått vänta på det.
          </note>
          <note>
            Näringsministern säger att han inte är beredd att omprioritera
            de här anslagsmedlen. Det borde de ha fått veta i ett tidigare
            skede, för de har känt en stark oro över det som de nu står inför.
          </note>
          <note>
            Sedan har jag också en fundering om bärighetsklass 1, som näringsministern
            sade att Sandöbroarna aldrig har haft. Men vi måste då tänka på
            att bron färdigställdes i mitten på 40-talet. Fordonstyngden har
            ökat avsevärt sedan dess. Därför tycker jag inte att det är relevant
            att ta upp det. Jag skulle vilja veta hur ministern ser på möjligheten
            att höja statusen till bärighetsklass 1.
          </note>
          <note>
            Anf. 111 Näringsminister BJÖRN ROSEN-
          </note>
          <note>
            GREN (s):
          </note>
          <note>
            Fru talman! Jag ska försöka uttrycka mig klarare.
          </note>
          <note>
            Detta handlar inte en omprioritering. Vägverket säger att de
            kan göra detta utan att omprioritera. Då säger jag att de får
            göra det. Det är det jag nu har uttryckt.
          </note>
          <note>
            Det är den hemställan som de har kommit med och som regeringen
            på torsdag kommer att svara på. De får alltså göra detta, därest
            de inte gör någon omprioritering. De säger att de kan göra detta
            utan omprioriteringar. Då tycker jag att jag har varit tydlig.
          </note>
          <note>
            När det sedan gäller frågan om bärighetsklass gjordes den stora
            Höga kusten-bron till bärighetsklass
          </note>
          <note>
            1, och sedan konstaterades att Sandöbron skulle vara bärighetsklass
            2. Som jag sade är detta nu en regional fråga, och det är inte
            omöjligt att länsstyrelsen och
          </note>
          <note>
            Kramfors kommun gör bedömningen att man bör
          </note>
          <note>
            "tagga upp" denna bro till bärighetsklass 1. Då får man ta den
            kostnaden. Det är inte orimligt - så görs.
          </note>
          <note type="speaker">
            Anf. 112 BIRGITTA SELLÉN (c):
          </note>
          <note>
            Fru talman! Vad kontentan av den här interpellationsdebatten
            blir ska det bli intressant att se. I Vägverkets skrivelse har
            de sagt att de vill få omprioriteringen godkänd av regeringen.
            Det är den skrivning som ministern givetvis också sitter inne
            med.
          </note>
          <note>
            Vi i Västernorrland har i dag de sämsta vägarna i landet, på
            grund av att vägar har byggts i gamla älvdalar osv. Det är väldigt
            dålig bärighet på våra vägar.
          </note>
          <note>
            Av den anledningen tycker vi att vi inte ska behöva ha låg bärighet
            på våra broar också.
          </note>
          <note>
            Regeringen har lovat att satsa på Ådalen i samband med försvarsnedläggningen,
            och att nu lova omprioriteringar skulle visa att regeringen står
            vid sitt ord att satsa på Ådalen. Jag hoppas innerligt att det
            kan komma ut någonting positivt av det här. Jag har förstått när
            jag har talat med ansvarig projektledare och med ekonomer på Vägverket
            att pengarna är ett stort orosmoment och att de måste få besked
            om omprioriteringarna för att ha råd att bygga upp broarna så
            att det blir bra bärighet.
          </note>
          <note>
            Dessutom är det en mycket viktig fråga för Räddningsverket. Det
            är bråttom för dem nu att få besked om vad som kommer att hända.
            Som Kerstin Kristiansson Karlstedt sade inledningsvis är det många
            anställda som finns på Sandö, och Räddningsverket ska i dagarna
            skriva ett nytt kontrakt om verksamheten på Sandö. De funderar
            om de törs förnya kontraktet.
          </note>
          <note type="speaker">
            Anf. 113 KERSTIN KRISTIANSSON KARLSTEDT (s):
          </note>
          <note>
            Fru talman! Egentligen skulle jag inte behöva gå upp, men jag
            vill lyckligtvis konstatera att även om det har dröjt och dragit
            ut på tiden, som Birgitta Sellén sade, kommer det ändå ett besked
            på torsdag till de berörda. Det gläder mig som ådalsbo.
          </note>
          <note>
            Frågan om bärighetsklass är tydligen en regional fråga, och då
            får vi påverka regionalt för att få den bärighetsklass på bron
            som vi önskar.
          </note>
          <note>
            Anf. 114 Näringsminister BJÖRN ROSEN-
          </note>
          <note>
            GREN (s):
          </note>
          <note>
            Fru talman! Än en gång vill jag säga att man inte får göra några
            omprioriteringar. Det kanske inte har framgått i mina tidigare
            svar - det borde det ha gjort
          </note>
          <note>
            - att Vägverket efter denna skrivelse under hand har meddelat
            oss att man inte behöver göra några omprioriteringar. De kan ta
            sig an Sandöbron ändå. Än en gång: Det är inga omprioriteringar.
          </note>
          <note>
            Med tanke på hur det ser ut i Västernorrland - jag är väl medveten
            om att vägarna där av många skäl, som jag inte ska gå in på nu,
            inte är mycket att skryta med - vore det väldigt olyckligt om
            man gjorde omprioriteringar när det gäller de pengar som ska gå
            till tjälsäkring etc. Det vore väldigt olyckligt. Därför är det
            viktigt att man inte gör det.
          </note>
          <note>
            Men man klarar alltså detta utan att göra omprioriteringar, vilket
            man har meddelat oss, och då har vi självklart inget emot att
            man tar sig an bron.
          </note>
          <note>
            När det gäller tiden glömde jag att säga att de bedömningar som
            Vägverket gör - de får väl anses vara experter på området - är
            att det tar tre fyra år att klara av denna bro. Det är den tid
            det tar med projektering, ombyggnad etc.
          </note>
          <note>
            Överläggningen var härmed avslutad.
          </note>
          <note>
            20 § Svar på interpellation 2000/01:90 om tävlingsskyttegrenar
          </note>
          <note>
            Anf. 115 Miljöminister KJELL LARS-
          </note>
          <note>
            SON (s):
          </note>
          <note>
            Fru talman! Jan-Evert Rådhström har frågat mig om jag uppmärksammat
            vilka följder ett föreliggande förslag till förbud mot blyad ammunition
            kommer att få för vissa tävlingsskyttegrenar och vilka åtgärder
            jag avser att vidta för att inte tävlingsskyttegrenar där omantlade
            blykulor används ska försvinna till följd av det föreslagna förbudet.
          </note>
          <note>
            Inom Miljödepartementet har utarbetats ett förslag till förbud
            mot ammunition som innehåller bly. Enligt förslaget ska användningen
            av blyad ammunition förbjudas från år 2008. Det är dock inte fråga
            om något totalförbud. Förslaget innehåller ett bemyndigande för
            Naturvårdsverket att meddela undantag från förbudet om det inte
            finns något blyfritt alternativ tillgängligt. Förslaget grundas
            på bedömningarna i propositionen Svenska miljömål (prop. 1997/98:145).
          </note>
          <note>
            I propositionen anförs bl.a. att utvecklingen och utprovningen
            av blyfri ammunition går alltför långsamt och att all användning
            av blyad ammunition bör ha upphört inom tio år.
          </note>
          <note>
            Vid remissbehandling av förslaget har framkommit att utvecklingen
            av blyfri ammunition kommit olika långt för olika kultyper och
            kalibrar. Flera ammunitionstillverkare har uppgett att de kommer
            att ha utvecklat blyfria alternativ för flertalet kultyper och
            kalibrar till år 2008. För viss ammunition är det dock osäkert
            om blyfria alternativ kommer att finnas tillgängliga år 2008.
            Bl.a. gäller det luftvapenammunition. De synpunkter som lämnats
            övervägs under den beredning som pågår inom Regeringskansliet.
            En utgångspunkt för det arbetet är att tävlingsskyttet inte ska
            skadas.
          </note>
          <note>
            Sammanfattningsvis kan jag säga att jag uppmärksammat att ett
            förbud mot användning av blyad ammunition skulle kunna innebära
            problem för vissa tävlingsskyttegrenar och att min avsikt är att
            se till att inte någon tävlingsskyttegren försvinner.
          </note>
          <note>
            Självfallet är det så att jag som så många andra känner en stor
            uppskattning när det gäller de framgångar som inte minst det svenska
            tävlingsskyttet hade i Sydney. Jag kommer naturligtvis inte att
            på något sätt försvåra för dem eller medverka till att de svenska
            skyttarnas konkurrensvillkor försämras.
          </note>
          <note>
            Tvärtom ser jag fram emot att gratulera till nya stora framgångar
            vid kommande olympiader och kommande stortävlingar.
          </note>
          <note type="speaker">
            Anf. 116 JAN-EVERT RÅDHSTRÖM (m):
          </note>
          <note>
            Fru talman! Miljöministerns avslutningsord tycker jag borgar
            för att vi ska kunna få ett klarläggande när det gäller denna
            problematik här i kväll. Det svaret, och särskilt avslutningsorden,
            vill jag tacka för.
          </note>
          <note>
            Vi kan vara överens om att vi alla - både jag, ministern och
            svenska folket - precis som miljöminstern sade var glada och stolta
            när Jonas Edman tog OS-
          </note>
          <note>
            guld i Sydney. Vi ska tillsammans se till att vi får känna samma
            glädje nästa OS, när Jonas Edman förhoppningsvis gör om sin bragd
            eller när någon annan i det offantligt stora Skytte-Sverige gör
            en bragd. De tränar just med den ammunition som kan komma att
            bli förbjuden, med tanke på det förslag som jag har sett.
          </note>
          <note>
            Jag skulle vilja tolka miljöministerns svar väldigt positivt.
            Jag läser vad som står i slutet. Ministern har
          </note>
          <note>
            "uppmärksammat att ett förbud mot användning av blyad ammunition
            skulle kunna innebära problem för vissa tävlingsskyttegrenar",
            och avsikten är att "se till att inte någon tävlingsskyttegren
            försvinner."
          </note>
          <note>
            Men riktigt så klart är jag rädd att det inte är, för ministern
            hänvisar till det arbete som sker inom Regeringskansliet. Man
            kan läsa att användningen av blyad ammunition enligt förslaget
            ska förbjudas från
          </note>
          <note>
            2008. Ministern säger att det dock inte är frågan om något totalförbud,
            och det stämmer. Som jag har läst den tidigare propositionen är
            det inget totalförbud för försvaret.
          </note>
          <note>
            Förslaget innehåller ett bemyndigande för Naturvårdsverket att
            meddela undantag från förbudet om det inte finns något blyfritt
            alternativ tillgängligt. Hur ska vi tolka det? Gäller det blyfria
            alternativ i Sverige, eller är det en internationell överenskommelse?
          </note>
          <note>
            Det är en kärnfråga.
          </note>
          <note>
            Jag skulle vilja ställa en fråga till miljöministern med tanke
            på vad som står i de internationella tävlingsregler som IBU -
            International Biathlon Union -
          </note>
          <note>
            skrivit. I den svenska översättning som Svenska
          </note>
          <note>
            Skidskytteförbundet har står följande under punkt
          </note>
          <note>
            3.1.7.1: "Obligatoriska krav på ammunition: Endast internationell
            standard 22 long rifle (5,6 mm) ammunition är tillåtet. Kulan
            måste vara gjord av ett enhetligt material, bly eller blylegering."
          </note>
          <note>
            Min fråga till miljöministern blir således: Kan miljöministern
            här i dag garantera att det i Sverige även fortsättningsvis kommer
            att gå att ägna sig åt internationellt tävlingsskytte, vilket
            givetvis innebär att ett blyförbud inte blir aktuellt förrän gemensamma
            internationella regler träder i kraft?
          </note>
          <note>
            Anf. 117 Miljöminister KJELL LARS-
          </note>
          <note>
            SON (s):
          </note>
          <note>
            Fru talman! Jag besvarade faktiskt oerhört tydligt den avslutande
            frågan i mitt interpellationssvar. Jag kommer inte på något sätt
            att medverka till att det svenska tävlingsskyttet får någon som
            helst konkurrensnackdel i förhållande till sina konkurrenter i
            omvärlden.
          </note>
          <note>
            Nu gör Rådhström en poäng av att försöka polemisera mot ett förslag
            som vi bereder. Jag trodde att interpellationen avsåg att få fram
            hur jag ser på detta förslag och vad jag kan säga om det under
            beredningen. Vi tar in ett antal synpunkter på detta förslag för
            att just kunna förändra det i rätt riktning.
          </note>
          <note>
            Det jag säger nu - ett klart och tydligt svar - är att det inte
            blir några förändringar av ett slag som skulle kunna skapa konkurrensnackdel
            för svenska tävlingsskyttar. De svenska tävlingsskyttarna ska
            veta att de kan tävla mot sina konkurrenter i andra länder på
            precis lika villkor.
          </note>
          <note>
            Jag tror att det är förenligt med min ambition att också minska
            och få bort användningen av bly. Det är faktiskt ett problem att
            vi nu på olika sätt sprider 900
          </note>
          <note>
            ton bly genom olika typer av skytteverksamhet, men jag ser inga
            motsättningar mellan detta. Jag är övertygad om att det också
            internationellt sker en rörelse i riktning mot ammunition som
            inte innehåller bly på detta sätt. Så länge den rörelsen inte
            har slagit igenom med full kraft - så länge det skulle ge svenska
            tävlingsskyttar konkurrensnackdelar om vi införde särregler -
            blir det inga särregler.
          </note>
          <note>
            Jag tycker att detta är ett fullständigt kristallklart svar.
            Jag hoppas att interpellanten i nästa anförande förklarar sig
            helt nöjd med detta svar.
          </note>
          <note type="speaker">
            Anf. 118 JAN-EVERT RÅDHSTRÖM (m):
          </note>
          <note>
            Fru talman! Miljöministern misstolkar mig om han tror att jag
            försöker göra en poäng. Jag försöker nå resultat för vårt Skyttesverige.
            Jag vill nog tolka ministern som rätt så tydlig, och det är jag
            glad för.
          </note>
          <note>
            Det som kanske fortfarande kan oroa mig är något som står i svaret.
            Jag förväntar mig naturligtvis ett lika glädjande besked när det
            gäller den här frågan.
          </note>
          <note>
            Miljöministern säger att han inte på något sätt kommer att medverka
            till att Skyttesverige kommer att få några konkurrensnackdelar.
            Det innebär väl då att
          </note>
          <note>
            Naturvårdsverket inte har bemyndigandet att fatta beslut om att
            vi inte får använda blyad ammunition även om det teoretiskt skulle
            kunna finnas alternativ.
          </note>
          <note>
            Det är nämligen det som kan dyka upp. Det kan dyka upp ett alternativ
            som man kan använda i svenska vapen, men det gäller inte internationellt.
          </note>
          <note>
            Kan jag få ett klarläggande från miljöministern om att Naturvårdsverket
            inte kan hitta på något sådant för svenskt skytte? Då ska jag
            anse att jag är helt nöjd och att vi är överens.
          </note>
          <note>
            Anf. 119 Miljöminister KJELL LARS-
          </note>
          <note>
            SON (s):
          </note>
          <note>
            Fru talman! Jag hävdar fortfarande att Jan-Evert
          </note>
          <note>
            Rådhström har fått ett väldigt klart svar på den här frågan.
          </note>
          <note>
            Poängen med den här interpellationen måste ju vara att få veta
            vad jag säger i den här frågan nu, inte att få veta vad som finns
            i ett förslag som har varit tillgängligt på Miljödepartementet
            i flera månader och som det hade räckt med ett enkelt telefonsamtal
            till Miljödepartementets registratorskontor för att få ta del
            av.
          </note>
          <note>
            Jag har svarat väldigt tydligt på den grundläggande fråga som
            Jan-Evert Rådhström ställer. Det blir inga konkurrensnackdelar
            för det svenska tävlingsskyttet. I själva verket tycker jag att
            vi alla, moraliskt och på andra sätt, ska stödja de svenska skyttarna
            i deras framgångsrika tävlande, inte minst i olympiaderna, och
            vi ska se framemot fortsatta stora framgångar. Tack!
          </note>
          <note type="speaker">
            Anf. 120 JAN-EVERT RÅDHSTRÖM (m):
          </note>
          <note>
            Fru talman! Som jag sade tidigare känner jag mig tillfreds. Jag
            tror nog att det här kommer att innebära att det blir en annan
            inställning än den förbudsiver som kanske finns i den här frågan
            hos någon som har förberett några ärenden eller så.
          </note>
          <note>
            Om vi ska komma någonstans när det gäller detta måste vi göra
            som de gör internationellt. Det handlar om återvinning. Miljöministern
            känner säkert till att vi har fullgoda återvinningssystem på våra
            skjutanläggningar i dag, så att vi kan återvinna i det närmaste
          </note>
          <note>
            100 % av de kulor som används.
          </note>
          <note>
            Jag ska med spänning följa frågan, och jag ser också att vi tillsammans
            kan se till att vi inte får denna nackdel, utan vi ska med glädje
            se på OS i Aten
          </note>
          <note>
            2004. Tack!
          </note>
          <note>
            Anf. 121 Miljöminister KJELL LARS-
          </note>
          <note>
            SON (s):
          </note>
          <note>
            Fru talman! Jag gläder mig åt att Jan-Evert
          </note>
          <note>
            Rådhström är nöjd med det här svaret och att vi tillsammans har
            gett tydliga besked. Jag är också ganska tillfredsställd med att
            höra en respekterad moderat riksdagsledamot tala med en sådan
            varm entusiasm om återvinning. Tack för det!
          </note>
          <note>
            Överläggningen var härmed avslutad.
          </note>
          <note>
            21 § Svar på interpellation 2000/01:25 om länsstyrelsens tillsynsverksamhet
            av miljöbalken
          </note>
          <note>
            Anf. 122 Miljöminister KJELL LARS-
          </note>
          <note>
            SON (s):
          </note>
          <note>
            Fru talman! Maria Larsson har frågat mig vilka åtgärder jag avser
            att vidta för att komma till rätta med problemen med länsstyrelsernas
            resursbrist inom området för tillsyn enligt miljöbalken. Frågan
            ställs bl.a. mot bakgrund av att Länsstyrelsen i Jönköpings län
            i sin delårsrapport redovisat att det finns besvärande ärendebalanser.
          </note>
          <note>
            Först vill jag framhålla att jag självklart delar Maria Larssons
            uppfattning att tillsynsverksamheten måste bedrivas aktivt och
            effektivt. Detta var också något som regeringen framhöll i miljöbalkspropositionen.
            Regeringen konstaterade där att tillsynen måste effektiviseras
            och att tillsynsmyndigheterna, som ett led i tillsynen, med kraft
            måste verka för att överträdelser beivras. Detta kan länsstyrelserna
            göra genom att besluta om miljösanktionsavgift och genom att verka
            för att straff utdöms vid överträdelser.
          </note>
          <note>
            Samtidigt betonades i miljöbalkspropositionen att med tillsynsverksamhet
            inte enbart avsågs denna myndighetsutövande verksamhet utan också
            tillsynsmyndigheternas stödjande och främjande verksamhet. Jag
            tror att vi är överens om vikten av dessa frågor.
          </note>
          <note>
            Redan före ikraftträdandet av miljöbalken pekade
          </note>
          <note>
            Riksrevisionsverket på att länsstyrelserna hade bristande ekonomiska
            förutsättningar för att bedriva en effektiv miljötillsyn enligt
            då gällande miljölagstiftning. Därför tillfördes länsstyrelserna
            10 miljoner kronor fr.o.m. 1999 och ytterligare 5 miljoner kronor
            fr.o.m. 2000 för att förstärka miljötillsynen. Därutöver tillfördes
            länsstyrelserna 25 miljoner kronor för de tillkommande uppgifterna
            enligt miljöbalken.
          </note>
          <note>
            Ikraftträdandet av miljöbalken innebar att länsstyrelserna under
            det första året prioriterat utbildnings- och informationsinsatser
            om den nya lagstiftningen. Regeringen följer länsstyrelsernas
            arbete och resursbehov framöver.
          </note>
          <note>
            Det är också riktigt att det s.k. IPPC-direktivet
          </note>
          <note>
            (Rådets direktiv 96/61/EG av den 24 september 1996
          </note>
          <note>
            om samordnade åtgärder för att förebygga och begränsa föroreningar)
            innebär ett krav på omprövning av ett stort antal anläggningar
            för att dessa ska prövas mot de krav som ställs i direktivet.
            Detta var dock förutsett i miljöbalkspropositionen. Även om den
            kostnadsökning som blir följden av en sådan omfattande omprövningsverksamhet
            fortfarande är svår att uppskatta är det klart att dessa kostnader
            ska finansieras genom avgifter från verksamhetsutövarna.
          </note>
          <note type="speaker">
            Anf. 123 MARIA LARSSON (kd):
          </note>
          <note>
            Fru talman! Jag vill tacka miljöministern för ett, som vanligt,
            förhoppningsfullt svar och också för bekräftandet av de problembilder
            som jag har angivit.
          </note>
          <note>
            Jag tycker att det är en bra utgångspunkt för en fortsatt diskussion.
          </note>
          <note>
            Miljöbalken är en ganska omfattande lagstiftning.
          </note>
          <note>
            Vi har haft den sedan den 1 januari 1999, och den har gett mängder
            med nya arbetsuppgifter till landets företagare. Den har gett
            mängder med nya arbetsuppgifter till kommunernas miljö- och hälsoskyddsnämnder
            och till länsstyrelserna.
          </note>
          <note>
            När den infördes fick inte kommunerna ett rött öre från regeringen,
            och man kan väl inte påstå att finansieringsprincipen gällde just
            då. Kommunförbundet har gjort en enkät bland miljöcheferna i landet.
            Det har varit en väldigt hög svarsfrekvens. Nio av tio miljöchefer
            räknar med att de har fått ett ökat resursbehov med anledning
            av miljöbalken.
          </note>
          <note>
            Den kommunala tillsynen kan inte kostnadsfinansieras fullt ut.
            Det finns saker som man inte kan få kostnadstäckning för via avgiftssystemet,
            utan det blir i många fall hårt ansträngda kommunala kassor som
            får stå för fiolerna. Ska det vara så i fortsättningen också,
            miljöministern? Svenska kommunförbundet vill inleda en diskussion
            med regeringen om kommunerna ska ha det här kostnadsansvaret eller
            om finansieringsprincipen ska gälla för den del som kommunerna
            inte kan täcka via avgiftssystemet.
          </note>
          <note>
            Länsstyrelserna fick ju, precis som miljöministern påpekade,
            25 miljoner extra vid miljöbalkens införande, och man menar att
            de här pengarna inte på något sätt står i proportion till det
            ökade antalet arbetsuppgifter som man fick.
          </note>
          <note>
            Jönköpings läns länsstyrelse har beräknat att tillsynen kräver
            5 800 arbetstimmar för att fungera på ett bra sätt. Tillgänglig
            resurs är 1 081 timmar. Man har alltså i dag knappt styrfart i
            tillsynsarbetet, och man har sagt att högst 30 % av de inkommande
            ärendena kan bli föremål för genomgång och tillsyn. De flesta
            läggs alltså på hög i dag. Jönköpings läns länsstyrelse är i gott
            sällskap. Signalerna måste väl ha nått Regeringskansliet om att
            det ser ganska kaotiskt ut och att den där tillsynen som skulle
            bedrivas inte är vare sig aktiv eller effektiv i dag.
          </note>
          <note>
            Tidigare gjordes träffsäkerhetsanalyser vid åtalsärenden. Nu
            kräver miljöbalken att alla anmälningar ska prövas, också de anmälningar
            som man från början ganska tydligt kan se inte kommer att leda
            till någon fällande dom eller hålla för prövning. Och de här arbetsuppgifterna
            måste ju prioriteras framför tillsynen, som då är satt på undantag.
            Är det rimligt, miljöministern, att det även fortsättningsvis
            ska vara på det sättet?
          </note>
          <note>
            Med tanke på den situation som nu är för handen, som miljöministern
            också har bekräftat i sitt svar, letade jag efter anvisade medel
            i budgetpropositionen för 2001. Det är besvärande ärendebalanser.
            Vad gör man?
          </note>
          <note>
            Mina frågor till miljöministern är: Kan länsstyrelserna räkna
            med ytterligare medel när det nu har blivit så uppenbart att man
            inte klarar att hinna med tillsynen? Kan kommunerna räkna med
            att finansieringsprincipen ska gälla för den del som inte går
            att finansiera via avgiftssystemet?
          </note>
          <note>
            Jag hoppas på lika klargörande och positiva svar som den förre
            interpellanten fick. Då lovar jag att vara nöjd.
          </note>
          <note>
            Anf. 124 Miljöminister KJELL LARS-
          </note>
          <note>
            SON (s):
          </note>
          <note>
            Fru talman! Jag kan väl svara även Maria Larsson att jag hoppas
            att de svenska tävlingsskyttarna fortsätter att nå stora framgångar
            internationellt.
          </note>
          <note>
            Vi har infört en ny miljöbalk. Vi har gjort om väldigt mycket
            när det gäller miljöpolitiken och förutsättningarna för tillsynsverksamhet.
            Vi har infört miljösanktionsavgifter, hänsynsregler osv. Det är
            en stor omställning som bygger på det jag hoppas är gemensamt
            för oss, nämligen en omsorg om miljön och en vilja att förstärka
            miljöpolitiken.
          </note>
          <note>
            Detta innebär ökade krav på en mängd olika statliga, regionala
            och kommunala organ. Vi har betalat ökade anslag till länsstyrelserna
            för deras arbetsuppgifter. Jag är naturligtvis beredd att ta en
            diskussion med kommunerna om detta. Jag är inte säker på att det
            som kallas finansieringsprincipen är tillämpligt fullt ut. Kommunerna
            har alltid haft ett tungt och mycket viktigt ansvar för miljöpolitiken
            och tillsynsreglerna. Vi kan nog diskutera med dem hur vi ska
            se på detta.
          </note>
          <note>
            Som jag sade är detta en stor och omfattande förändring. Jag
            räknar med att den kommer att ge väldigt positiva och bra resultat,
            som också kommer att ge olika kostnadsbesparingar - inte minst
            för kommunerna, för dessa är betjänta av att vi når resultat och
            får en bättre miljö. En dålig miljö ger kostnader också för kommunerna.
          </note>
          <note>
            Det är klart att det tar ett tag innan man får riktig ordning
            på detta. Men vi har tagit första steget. Vi har gått ut på bryggan
            och kastat oss i vattnet, och vi simmar ganska bra. Jag tror att
            vi kan simma ännu bättre när vi känner att vattnet blir varmare
            och varmare.
          </note>
          <note type="speaker">
            Anf. 125 MARIA LARSSON (kd):
          </note>
          <note>
            Fru talman! När det gäller omsorgen om miljön är vi fullständigt
            överens. Sedan kan man bedöma tilllämpningen av en lagstiftning
            lite olika.
          </note>
          <note>
            Jag tycker att det var positivt att miljöministern säger sig
            vara beredd att ta en diskussion med kommunerna. Kanske kan det
            bli via Kommunförbundet.
          </note>
          <note>
            Det är viktigt att man får bryta de här åsikterna mot varandra
            och kanske hitta någon form av lösning.
          </note>
          <note>
            Kommunerna upplever sig förfördelade i dag. De tycker att de
            får bära en tung börda och ett tungt ansvar och inte får särskilt
            mycket backup från staten.
          </note>
          <note>
            Jag skulle också vilja vädja till miljöministern att titta över
            länsstyrelsernas situation en gång till. Jag fick inget riktigt
            svar på hur miljöministern bedömer att länsstyrelsernas ekonomiska
            möjligheter att utöva en rejäl tillsyn ska vara i framtiden. Återkom
            gärna till det i nästa svar!
          </note>
          <note>
            Det är ju så oerhört viktigt att tillsynen fungerar.
          </note>
          <note>
            Annars urgröps legitimiteten för lagstiftningen på väldigt kort
            tid. Det är därför jag är angelägen om att man ska ha en lagstiftning
            som går att efterleva, som är hanterbar för den enskilde men som
            det också finns en fungerande tillsyn över.
          </note>
          <note>
            För alla de företag som har lagt ut kanske 50 000
          </note>
          <note>
            kr på att ta fram en rapport som nu ligger i en hög på länsstyrelsens
            bord känns det självklart som ett hån att situationen ser ut som
            den gör, att ingen ens hinner titta i det som man har betalat
            en bra slant för. Det håller inte.
          </note>
          <note>
            Sedan vill jag ta upp en annan problematik, nämligen tillämpningen
            av regelverket. Det sitter ju en parlamentarisk kommitté som vid
            nyåret ska lämna en rapport - hoppas jag - med förslag till lagändringar
            i miljöbalken på de punkter där man bedömer att det behövs en
            tidig justering. Det är ju som sagt en omfattande lagstiftning.
            Jag skulle vilja ta upp några i mitt tycke nödvändiga förslag
            till förändringar.
          </note>
          <note>
            Det första handlar om de förorenade markområden som enligt miljöbalken
            ska identifieras och åtgärdas. Det har funnits extra pengar att
            söka för detta, bl.a. till förundersökningar. På många håll i
            vårt land ligger det tickande miljöbomber begravda i marken.
          </note>
          <note>
            När man ska sanera de här områdena kostar det otroligt mycket
            pengar. De pengar som har funnits att söka har varit försvinnande
            små i förhållande till de behov som finns.
          </note>
          <note>
            Ofta är markägaren eller företagsägaren i dag en helt annan än
            den person eller det företag som en gång förorenade marken. Då
            är det ytterst svårt att få fram en betalningsansvarig. Sanktionssystemet
            kan knappast tillämpas på nuvarande ägare. Hur ser miljöministern
            på den här problematiken? Kommer det några förslag till ändringar
            i lagstiftningen på det här området?
          </note>
          <note>
            Det andra kanske är en fjuttig fråga, men den är nog så viktig.
            Maskinbearbetningsplatser är ett ganska diffust begrepp i miljöbalken.
            Det har ställt till en del oordning på min hemort, Gnosjö. Begreppet
            är inte entydigt utskrivet. Det kan tolkas olika. Ska en maskin
            utgöra flera arbetsplatser eller kanske inte utgöra någon arbetsplats
            alls? Kommer det något förtydligande när det gäller det här begreppet?
            Jag vet att det har framförts en del kritik kring det.
          </note>
          <note>
            Det tredje handlar om de s.k. husbehovstäkterna.
          </note>
          <note>
            Där ska enligt miljöbalken samråd ske om ägaren ska utnyttja
            täkten, t.ex. om markägaren vill nyttja sand och grus från den
            egna marken för husbehov. Detta samrådsförfarande har visat sig
            vara så komplicerat och dra ut så länge på tiden att en markägare
            som t.ex. står i begrepp att bygga nytt och behöver utnyttja sin
            sand och sitt grus inte har kunnat göra det, eftersom detta har
            tagit så lång tid. Han har fått köpa sand och grus på annat håll.
            Inte kan väl det vara meningen med miljöbalken, Kjell Larsson.
          </note>
          <note>
            Anf. 126 Miljöminister KJELL LARS-
          </note>
          <note>
            SON (s):
          </note>
          <note>
            Fru talman! Jag börjar med de frågor som hänger ihop med själva
            interpellationen.
          </note>
          <note>
            Vi följer naturligtvis länsstyrelsernas verksamhet.
          </note>
          <note>
            Det är därför vi har förstärkt resurserna till länsstyrelserna
            flera gånger, nu senast med 25 miljoner kronor.
          </note>
          <note>
            Vi kommer att fortsätta att följa den. Jag kommer att träffa
            samtliga landshövdingar om drygt en vecka, och naturligtvis kommer
            detta att bli ett av våra samtalsämnen. Vi följer detta ständigt,
            och vi är naturligtvis beredda att se till att det finns ordentliga
            resurser så att vi kan bedriva en bra och aktiv tillsynsverksamhet.
          </note>
          <note>
            Sedan tar Maria Larsson upp ett antal nya frågor, inte minst
            förorenade områden. Det är lite svårt att ta upp en debatt om
            detta stora område just nu. Låt mig bara påminna om att vi, efter
            att ha haft ett anslag för marksanering i storleksordningen 20
            miljoner kronor om året, nu under de senaste två åren, i gott
            samarbete med Miljöpartiet och Vänsterpartiet, kraftigt har ökat
            detta anslag. Det innebär att vi i år och två år framåt kommer
            att förfoga över ungefär 1 miljard kronor - en stor del av detta
            i det nya anslaget och ytterligare ett antal hundra miljoner kronor
            genom de s.k. lokala investeringsprogrammen, där för övrigt
          </note>
          <note>
            Kristdemokraterna vill karva bort en stor och väsentlig del av
            resurserna. 1 miljard kronor har vi nu på tre fyra år. Det är
            en ordentlig resursförstärkning, som egentligen är startskottet
            för det omfattande arbete vi har framför oss med att komma bort
            från den stora miljöskuld vi har. Jag gläder mig över Maria Larssons
            intresse för den här verksamheten.
          </note>
          <note>
            Sedan tog Maria Larsson upp några detaljfrågor, om Maria Larsson
            ursäktar, som jag inte tror att vi ska gå in i en diskussion om
            nu. Jag uppmuntrar till en skriftlig fråga om dessa saker, så
            kommer jag att se till att det blir bra och uttömmande svar.
          </note>
          <note>
            Den sista fråga Maria Larsson tog upp handlade om sand och grus.
            Jag får väl säga som Thorbjörn
          </note>
          <note>
            Fälldin en gång sade: Den som har grus får väl stå för det. Det
            är ett berömt uttalande från valrörelsen 1976.
          </note>
          <note type="speaker">
            Anf. 127 MARIA LARSSON (kd):
          </note>
          <note>
            Fru talman! Jag är fullständigt övertygad om att debatten om
            länsstyrelsernas resursbehov kommer att fortsätta vid landshövdingeträffen.
            Jag tror att den kommer att vara ganska samfälld. Jag tar det
            också som ett halvt löfte att miljöministern är beredd att lyssna
            in de behoven och förändra tillgången till resurser så att tillsynsverksamheten
            kan fungera.
          </note>
          <note>
            Jag fick inget svar på det som egentligen var min huvudfråga
            i förra frågeomgången och som jag exemplifierade med ett antal
            saker: Kommer det förslag på förändringar i miljöbalken från den
            sittande kommittén vid nyår? Jag var inne på tre områden. Jag
            kan förstå om inte miljöministern exakt vet vad som kommer och
            är uppdaterad på alla småsaker, men huruvida det över huvud taget
            kommer ett förslag måste väl miljöministern ha en susning om.
          </note>
          <note>
            Ett problem med miljöbalken är att den i vissa stycken är otydlig,
            vilket kan skapa en rättsosäkerhet.
          </note>
          <note>
            Så är fallet i dag. Tillsynen varierar, tillämpningen av sanktionsåtgärder
            varierar och irritationen växer ute på fältet. Ingen vill bli
            godtyckligt behandlad. Speciellt de små företagarna har ibland
            klagat över detta.
          </note>
          <note>
            En småföretagare i Gävle flyttade sin verksamhet tvärs över gatan
            till nya, mer miljöanpassade lokaler, men han glömde anmäla adressändringen
            till miljönämnden. Han fick böta 25 000 kr för detta, trots att
            det inte förelåg någon miljöfara.
          </note>
          <note>
            En företagare i Tranås mellanlagrar kromslam på företagets mark.
            Han flyttar över det till en annan av hans fastigheter, men han
            saknar tillstånd att mellanlagra just där. Han får en miljösanktionsavgift
            på
          </note>
          <note>
            150 000 kr för otillåten verksamhet. Länsstyrelsen konstaterade
            att lagret var i god ordning och att det inte förelåg någon miljöfara.
          </note>
          <note>
            Anser miljöministern att det är på det sättet miljösanktionsavgifterna
            ska användas? Kan man tänka sig att avgifter sätts ned eller tas
            bort om miljöfara inte har förelegat?
          </note>
          <note>
            Anf. 128 Miljöminister KJELL LARS-
          </note>
          <note>
            SON (s):
          </note>
          <note>
            Fru talman! Jag måste erkänna att jag faktiskt inte vet vad det
            är för förslag som utredningen ska komma med. Jag har varit tämligen
            upptagen ett tag med att försöka att lösa världens klimatproblem,
            så jag har inte kunnat lyssna av vad utredningen planerar.
          </note>
          <note>
            Det är klart att det kommer något slags förslag.
          </note>
          <note>
            Jag tillsätter inte utredningar som inte ska komma med förslag.
            Tanken är att utredningarna ska komma med förslag.
          </note>
          <note>
            Maria Larsson tar upp några exempel av alla dem som snurrar runt
            när det gäller miljösanktionsavgifter osv. Jag kan inte kommentera
            vart och ett av förslagen, och jag känner inte heller till dem.
          </note>
          <note>
            Vi har en lagstiftning som jag tror fungerar bra.
          </note>
          <note>
            Det kan finnas problem i samband med införandet av lagstiftningen.
            Vi har en utredning som ser över detta.
          </note>
          <note>
            Det handlar också om att skapa en ny syn på verksamheten. Tidigare
            tyckte man ofta att miljökrav på verksamheter var en andra rangens
            sak, att det inte var så viktigt och noga och man behövde inte
            tänka så mycket på det. Nu är det en skärpning i synen. Jag tycker
            att det är viktigt att slå fast att den skärpningen är här för
            att stanna. Sedan får man försöka att lösa olika övergångsproblem
            på bästa möjliga sätt.
          </note>
          <note>
            Överläggningen var härmed avslutad.
          </note>
          <note>
            22 § Svar på interpellation 2000/01:47 om miljöbalken och miljösanktionsavgifter
          </note>
          <note>
            Anf. 129 Miljöminister KJELL LARS-
          </note>
          <note>
            SON (s):
          </note>
          <note>
            Fru talman! Per-Samuel Nisser har frågat mig vilka åtgärder jag
            avser att vidta för att snabbt förändra vissa enligt Per-Samuel
            Nisser orimliga följder av miljöbalken. Frågan ställs med hänvisning
            till ett konkret exempel från Per-Samuel Nissers hemlän
          </note>
          <note>
            Värmland som gällde beslut om miljösanktionsavgift.
          </note>
          <note>
            Konkreta exempel kan självfallet vara av värde för att tydliggöra
            hur den praktiska tillämpningen av en lagstiftning går till. Samtidigt
            är jag som Per-
          </note>
          <note>
            Samuel Nisser väl förstår förhindrad att kommentera handläggningen
            i enskilda fall.
          </note>
          <note>
            Systemet med miljösanktionsavgifter är en av nyheterna med miljöbalken
            som nu varit i kraft i snart två år. En annan nyhet med miljöbalken
            är införandet av allmänna hänsynsregler - dvs. rättsligt bindande
            principer - som gäller alla som vidtar en åtgärd som inte är av
            försumbar betydelse i det enskilda fallet.
          </note>
          <note>
            Av dessa har kunskapsprincipen och försiktighetsprincipen en
            framskjuten plats för att betona vikten av att verksamhetsutövare
            skaffar sig den kunskap de behöver och vidtar de försiktighetsmått
            som behövs för att skydda människors hälsa och miljön.
          </note>
          <note>
            De allmänna hänsynsreglerna kan å ena sidan sägas vara av påbudskaraktär
            eftersom de innehåller en uppmaning till var och en att handla
            så att miljöbalkens syfte om en hållbar utveckling uppnås. Miljösanktionsavgifterna
            och straffbestämmelserna å andra sidan kan ses som förbudsregler
            som kommit till just för att inskärpa vikten av att företagen
            följer miljökraven. Sanktionssystemet i miljöbalken kan då tjäna
            som en förstärkning av de allmänna hänsynsreglerna.
          </note>
          <note>
            Som jag antydde inledningsvis så är erfarenheterna av det nya
            sanktionsavgiftssystemet begränsade bl.a. beroende på den förhållandevis
            korta tid som balken varit i kraft. De exempel som tas upp i debatten
            rör uteslutande tillämpningen i första instans, dvs.
          </note>
          <note>
            hos tillsynsmyndigheten. Som jag har påpekat i ett frågesvar
            nyligen finns en möjlighet att besluta att inte påföra avgift
            om det är uppenbart oskäligt. Vad som ska anses som uppenbart
            oskäligt har överlämnats till rättstillämpningen att avgöra.
          </note>
          <note>
            När det gäller miljösanktionssystemets effektivitet i stort och
            dess samspel med andra myndighetsingripanden och behovet av andra
            åtgärder för ett effektivt och rättvist sanktionssystem så har
            den parlamentariskt sammansatta miljöbalkskommittén i uppdrag
            att se över dessa frågor. Utöver denna uppföljning har också Naturvårdsverket
            i uppgift att stödja och samordna den operativa tillsynen enligt
            miljöbalken samt att vid behov lämna förslag till författningsändringar
            eller utfärda föreskrifter till miljöbalken och dess förordningar.
            Från verket har inte kommit några signaler om att miljösanktionsavgift
            beslutas alltför lättvindigt. Tvärtom tyder verkets uppgifter
            på en betydande avhållsamhet att över huvud taget besluta om miljösanktionsavgift.
          </note>
          <note>
            Mot bakgrund av att miljösanktionssystemet redan är föremål för
            uppmärksamhet i skilda sammanhang är jag för närvarande inte beredd
            att vidta några ytterligare åtgärder för att se över frågan.
          </note>
          <note type="speaker">
            Anf. 130 PER-SAMUEL NISSER (m):
          </note>
          <note>
            Fru talman! Först vill jag tacka miljöministern för svaret. Några
            delar togs upp redan i den förra interpellationsdebatten.
          </note>
          <note>
            Min interpellation tar upp de tolkningar av miljöbalken som vi
            har sett exempel på efter det att miljöbalken har börjat gälla.
            Det kan gälla hur kommuners miljönämnder hanterar frågan om miljösanktionsavgifter.
            Det har visat sig i många fall - t.ex. det fall jag har tagit
            upp i min interpellation, som jag naturligtvis förstår att miljöministern
            inte kan kommentera i detalj - hur snett det kan gå och vilka
            konsekvenser det kan ge för enskilda företagare. Jag kan inte
            tänka mig att de effekter vi ser många exempel på var meningen
            då miljöbalken utformades.
          </note>
          <note>
            I min interpellation visade jag ett exempel på en bonde som efter
            det att hans ladugård hade brunnit ned planerade att genomföra
            ett nybygge. I samband med bygget ska enligt bl.a. miljöbalken
            ansökningar göras som berör miljöeffekterna av ett byggande av
            en produktionsanläggning. Detta nybygge skedde i samband med att
            miljöbalken infördes, och därför kan tänkas att alla - både de
            som skriver ansökan och de som handlägger ansökan - inte alltid
            var helt på det klara med vad som exakt gällde. Det som hände
            i det här fallet var att en ansökan kom in för sent. Det var inte
            så att den inte kom in, utan den kom in för sent.
          </note>
          <note>
            Efter många turer gav detta en miljösanktionsavgift på 150 000
            kr. Det hade inte varit någon miljöskada eller miljöbrott, enbart
            ett administrativt misstag. Att betala in 150 000 kr för en enskild
            småföretagare, i detta fall en lantbrukare, kan inte vara rimligt.
            Det står inte i proportion till det fel som har begåtts. Jag vill
            med det exemplet visa på hur orimligt en enskild kan drabbas.
          </note>
          <note>
            Man kan naturligtvis diskutera vilka ansökningar som är rimliga,
            hur de ska utformas och hur de ska tolkas. Kärnan i min fråga
            gäller inte det konkreta exemplet utan är av mer principiell art.
          </note>
          <note>
            Att vi är hårda och tydliga på de krav på verksamhet som kan
            påverka vår miljö negativt är för mig helt riktigt och rimligt.
            Men då ska det i så fall vara ett miljöbrott. Utan att diskutera
            just det här exemplet vill jag fråga miljöministern om det är
            meningen med tolkningen av miljöbalken att ett administrativt
            misstag, som inte påverkar miljön, också ska drabbas av miljösanktionsavgifter.
          </note>
          <note>
            Anf. 131 Miljöminister KJELL LARS-
          </note>
          <note>
            SON (s):
          </note>
          <note>
            Fru talman! Jag tror att Per-Samuel Nisser och jag är överens
            om att jordbruksverksamhet har en miljöpåverkan. Vi är kanske
            också överens om att det kanske är ett riktigt system att det
            krävs tillstånd för att driva en verksamhet som har en sådan miljöpåverkan.
            Om det går att kräva tillstånd för en sådan verksamhet är det
            rimligt att ha någon form av sanktionssystem så att de som bedriver
            verksamhet utan att ha tillståndet kan räkna med att få någon
            påföljd för verksamheten. Det är vi kanske också överens om.
          </note>
          <note>
            En person kan vara en aldrig så bra bilförare, men vi tycker
            ändå att vi kan kräva att den personen har körkort. Om en person
            utan körkort kör bil, tycker vi inte att det är riktigt schyst
            att efteråt säga att "han kunde ändå köra bil, så han behövde
            väl inget körkort. Det gjorde inte så mycket."
          </note>
          <note>
            Vi är överens om att det krävs någon form av sanktion för dem
            som bedriver verksamhet utan det tillstånd som vi är överens om
            är behövligt. Då är frågan hur stor sanktionen ska vara. Nu framställs
            det som att sanktionsavgiften på 150 000 kr är hög. Jag tycker
            att den låter hög. Men jag vill fråga Per-
          </note>
          <note>
            Samuel Nisser som vet mer om fallet än jag: Ungefär hur många
            procent av den nya ladugårdens och djurbesättningens värde motsvarar
            150 000? Är det 25 %,
          </note>
          <note>
            50 % eller hur många procent? Jag ser fram emot Per-
          </note>
          <note>
            Samuel Nissers bedömning av procenttalet i hans nästa anförande.
          </note>
          <note type="speaker">
            Anf. 132 PER-SAMUEL NISSER (m):
          </note>
          <note>
            Fru talman! Jag håller med miljöministern om att någon form av
            sanktionsavgift är det rimligt att kräva om man inte uppfyller
            de krav som jag tycker att det är rimligt att följa, ansökningarna
            ska göras på rätt sätt. Nivån kan diskuteras. I det här fallet
            tycker jag att det är orimligt. Utan att veta exakt hur mycket
            den här ladugården, bygget, kostar men jag kan tänka mig, mellan
            tummen och pekfingret, att värdet av en ladugård för 150 mjölkkor
            kanske ligger på 6 och 7
          </note>
          <note>
            miljoner. Jag kan tänka mig att det ligger på den nivån att investera
            i för 150 mjölkkor. Vad procenten bli på 150 000 kr får miljöministern
            räkna ut i huvudet.
          </note>
          <note>
            I svaret säger miljöministern att man har tillsatt en miljöbalkskommitté
            som har till uppgift att se över de frågor som vi har diskuterat.
            Det ska göras en uppföljning av hur rättvist och hur effektivt
            systemet är.
          </note>
          <note>
            Jag kan konstatera med de kontakter som har tagits med mig i
            den här frågan att det finns många som har drabbats och som tycker
            att det är orimligt, att det inte kan vara meningen med en lag
            som borde ha till uppgift att ge en bättre miljö, att lagen får
            till resultat att företagare blir förtvivlade och kanske t.o.m.
            lägger ned sin verksamhet.
          </note>
          <note>
            Den parlamentariska kommitté som statsrådet hänvisar till ska,
            om jag förstått det rätt, lämna sitt slutgiltiga förslag 2003.
            Med hanteringen i regering och riksdag kanske effekterna av de
            problem som vi ser i dag bli åtgärdade 2004 eller 2005. Då vill
            jag fråga miljöministern om han anser att det är rimligt och en
            acceptabel tid att vänta så långt för dem som vill få en ändring
            och som har drabbats i dag. Vi vet inte hur många som under åren
            fram till 2004-2005
          </note>
          <note>
            också kommer att få problem med hur tolkningen av miljöbalken
            är. Vad ska jag säga till dem som ändå har kontaktat mig och funderar
            kring de här frågorna?
          </note>
          <note>
            Att en ändring över huvud taget kan ske tidigast 2004
          </note>
          <note>
            eller 2005, alltså om fyra fem år? Är det en rimlig tid, eller
            kan vi räkna med förändringar i fallen som det här uppenbart kommer
            tidigare?
          </note>
          <note>
            Anf. 133 Miljöminister KJELL LARS-
          </note>
          <note>
            SON (s):
          </note>
          <note>
            Fru talman! Vi vet inte så mycket om hur man har drabbats i dag,
            eftersom det bara finns beslut i första instans. Jag tror att
            det här fallet, som Per-Samuel
          </note>
          <note>
            Nisser pekar på, är överklagat. Vi får se hur bedömningen blir
            i miljödomstolen. Inte förrän dess vet vi hur systemet har slagit
            i det här fallet.
          </note>
          <note>
            Tillbaka till frågan. Jag har naturligtvis stor sympati för en
            säkert hårt arbetande lantbrukare i Värmland som ser sin ladugård
            brinna ned och som vill bygga upp den på nytt. Men det finns ändå
            en poäng att diskutera: Hur stor ska sanktionen vara jämfört med
            omfattningen av verksamheten?
          </note>
          <note>
            Jag råkade se en notis om detta. Jag tror inte att det handlar
            om 150 utan i storleksordningen 230 djur.
          </note>
          <note>
            Jag råkade sitta inför interpellationsdebatten - jag har nämligen
            middag för miljö- och jordbruksutskottet i kväll som jag tyvärr
            inte kan delta i själv - i utskottet, och där finns det mycket
            sakkunskap. Vi kom in lite grann på detta, och jag fick beskedet
            från en av de närvarande centerpartisterna, som får antas ha stora
            kunskaper på området, att en ladugårdsplats för en ko kostar ungefär
            50 000 kr att bygga och priset på en ko ligger på ungefär 12 000
            kr, alltså 60 000 gånger 230
          </note>
          <note>
            kor. Det blir alltså uppemot 14 miljoner kronor, dvs.
          </note>
          <note>
            att sanktionsavgiften är lite drygt 1 % av verksamhetens omfattning.
            Jag säger inte det för att säga att det här är rimligt och att
            det här ska bonden betala. Vilka sanktioner det ska bli får rättssystemet
            hitta. Det vet vi inte förrän överklagandet är gjort. Det kan
            finnas förmildrande omständigheter i bakgrunden som domstolen
            kommer att ta hänsyn till.
          </note>
          <note>
            Vi är ju överens om att det behövs sanktioner för att reglerna
            ska följas något så när, ungefär på samma sätt som man ska följa
            regeln att man ska körkort när man kör bil, och att det ska finnas
            något slags relation mellan sanktionen och verksamhetens omfattning.
            Då förefaller det inte så våldsamt mycket med drygt 1 %
          </note>
          <note>
            av den investering som är gjord. Det blir lite andra proportioner
            i den här frågan än om man framställer det som en närmast småbonde
            som drabbas av en ladugårdsbrand och får punga ut med 150 000
            kr när det i själva verket handlar om en investering på i storleksordningen
            12-14 miljoner kronor.
          </note>
          <note type="speaker">
            Anf. 134 PER-SAMUEL NISSER (m):
          </note>
          <note>
            Fru talman! Jag vet inte riktigt hur jag ska tolka miljöministern,
            om det landar i att han tycker att det var rimliga nivåer för
            ett administrativt misstag. Vad nu summan är i det här fallet
            vet jag inte exakt. Jag trodde att det var 150 platser, men det
            kanske är större. Det kan vi återkomma till i så fall i sak. Jag
            tycker ändå att det är orimligt.
          </note>
          <note>
            Jag håller med miljöministern att det vid ett miljöbrott, ett
            tydligt fel, naturligtvis ska vara sanktioner.
          </note>
          <note>
            Det här är bara ett exempel. Det är flera som har hört av sig
            till mig. Jag tycker inte att nivåerna är rimliga oavsett om investeringen
            är större i det här sammanhanget. Men det är min uppfattning.
          </note>
          <note>
            I debatten inför miljöbalken framfördes mycket kritik från bl.a.
            oss moderater. Då kanske det gällde det privata ägandet, att det
            skulle påverkas av miljöbalken. Den konflikt som vi då förutsåg
            finns också nu tydligt mellan äganderättsskyddet och miljöbalken
            och hur det ska tolkas. Men det vi nu diskuterar här och som många
            har tagit upp är miljösanktionsavgifterna och hur de ska tillämpas.
            Möjligheten att ta ut miljösanktionsavgifter tycker jag, som jag
            har sagt förut, som modell är riktig. Men jag ser att många kommuner
            har drivit detta för långt. Jag anser att det kunde krävas en
            snabbare hantering av de problem som framkommit runtom i landet.
            Det får inte bli så att de enskilda drabbas av en alltför nitisk
            byråkrati, tolkning och tillämpning av lagen så att människor
            inte snabbt kan få besked om att en ändring är på väg.
          </note>
          <note>
            Det tycker jag vore mycket olyckligt. Om så kunde ske skulle
            dessa människor åter kunna lägga ned sina krafter på den verksamhet
            som de vill hålla på att arbeta med. Då tycker jag att det är
            bättre att myndigheterna lägger ned sina krafter och resurser
            på det problem som verkligen är ett miljöbrott och gör allt för
            att förhindra en sådan verksamhet. Jag hoppas att miljöministern
            framgent arbetar i den riktningen.
          </note>
          <note>
            Anf. 135 Miljöminister KJELL LARS-
          </note>
          <note>
            SON (s):
          </note>
          <note>
            Fru talman! Det kan finnas knepigheter när man genomför en ny
            lagstiftning. Det kan vara saker som inte har blivit riktigt rätt
            från början och som måste rättas till. Det är precis därför som
            vi, samma dag som den nya lagstiftningen trädde i kraft, har satt
            i gång en utredning för att följa lagen från första början och
            kunna reagera mot sådana här saker.
          </note>
          <note>
            Sedan upprepar jag att vi inte vet riktigt hur tilllämpningen
            av miljösanktionsavgifterna blir förrän vi fått det lite mer prövat.
            Jag vet också att det finns många exempel som är i svang och som,
            när man granskar dem lite närmare, inte är riktigt så hårresande
            som man försöker framställa det.
          </note>
          <note>
            Man ska ingripa bara mot miljöbrott. Men vi var ju överens, Per-Samuel
            Nisser, om att det är rimligt att tänka sig att man ska ha tillstånd
            för den här typen av verksamhet. Då kan det inte vara så att man
            ska begränsa plikten att ha tillstånd bara till de verksamheter
            som bedrivs med något slags miljöbrott, utan tillståndet måste
            gälla all verksamhet, på samma sätt
          </note>
          <note>
            - om jag ska fortsätta med den lite haltande parallellen med
            körkort - som vi inte kräver körkort bara av dem som inte kan
            köra bil. Alla ska ha körkort. Man kan inte heller säga: Jag hade
            inget körkort, men det berodde på att jag ansökte om körkort för
            sent eller på att jag inte riktigt förstod hur reglerna var. Behöver
            man ha tillstånd måste det också vara någon form av sanktioner.
            Sanktionerna bör vara i rimlig relation till verksamhetens omfattning.
            Det är frågan, utan att egentligen värdera det, om man inte kan
            säga att det är en viss relation mellan 150 000 kr och 14 miljoner,
            som möjligen kan försvaras. Jag kan, som Per-
          </note>
          <note>
            Samuel Nisser förstår, inte själv ha en värdering av detta. Det
            tillåtes inte, men jag vill gärna peka på det här förhållandet.
            Jag kan inte heller säga att de här siffrorna är exakta, utan
            det här är mera ett räkneexempel för att få fram att det finns
            ett samband mellan sanktionerna och verksamhetens omfattning.
          </note>
          <note>
            Överläggningen var härmed avslutad.
          </note>
          <note>
            23 § Svar på interpellation 2000/01:66 om oljeutsläppen i Östersjön
          </note>
          <note>
            Anf. 136 Miljöminister KJELL LARS-
          </note>
          <note>
            SON (s):
          </note>
          <note>
            Fru talman! Hillevi Larsson har frågat vad som krävs för att
            stoppa utsläppen i Östersjön och föreslagit tre åtgärder för att
            komma till rätta med problemen.
          </note>
          <note>
            Sverige arbetar aktivt och drivande med alla de olika aspekter
            som finns kring problemen med illegala oljeutsläpp i Östersjön.
            Oljeutsläppen är dock dessvärre inte ett problem bara i Östersjön.
            För att uppnå övergripande goda resultat håller Sverige därför
            även internationellt en mycket hög profil i arbetet för miljöhänsyn
            inom sjöfarten.
          </note>
          <note>
            Centralt för ett lyckosamt arbete mot oljeutsläpp är att hålla
            en stadigt miljöorienterad linje i de olika forum som behandlar
            internationell sjöfart så att vi kan uppnå enhetlighet i det internationella
            regelverket. Detta arbete tar tid, men vi har redan uppnått goda
            resultat, speciellt vad gäller arbetet i Östersjöregionen.
          </note>
          <note>
            Inom ramen för den s.k. Östersjöstrategin som genomförs fullt
            ut nästa år ingår obligatorisk avfallslämning. Fartyg blir då
            tvungna att lämna avfall som innehåller olja och andra skadliga
            ämnen innan de avseglar från en hamn. Detta kommer även att innebära
            ett utökat tillsynsansvar för Sjöfartsverket som därmed kan inspektera
            och kontrollera att den obligatoriska avfallslämningen har fullgjorts.
            Östersjöstrategin innebär ett strängare regelverk än de bestämmelser
            som gäller i andra länder. Tyvärr innebär detta också att risken
            för utsläpp från fartyg med skrupelfria skeppare kvarstår.
          </note>
          <note>
            Därför är det glädjande att ett EG-direktiv om avfallsavlämning
            i hamn kommer att antas inom en snar framtid. Direktivet innehåller
            liksom Östersjöstrategin en bestämmelse om obligatorisk avfallslämning,
            vilket då kommer att gälla inom hela EU och Östersjöområdet.
          </note>
          <note>
            Vad gäller Hillevi Larssons förslag att vägra fartyg att lasta
            och lossa i hamn utan giltiga papper på avfallsavlämning har jag
            inhämtat synpunkter från bl.a. Sjöfartsverket. Det har framfört
            att ett sådant förfarande skulle kunna leda till en ny olaglig
            marknad för sådana certifikat och dokument som är svåra att kontrollera
            och följa upp. En effektiv tillämpning av regelsystemet för avlämnande
            av oljehaltigt avfall är den bästa lösningen på problemet. Tilläggas
            kan också att inom Östersjöstrategins regelverk kommer de fartyg
            som inte har giltiga papper att kunna få någon form av vitesföreläggande.
            Detta förslag är för tillfället under utarbetande.
          </note>
          <note>
            Jag vill också nämna att Sverige genom Sida har bidragit till
            förstudier samt inrättandet av mottagnings anläggningar i Szceczin,
            Polen, och Kaliningrad,
          </note>
          <note>
            Ryssland. Det är en god miljöinvestering för alla länder kring
            Östersjön om vi kan bidra till denna typ av anläggningar.
          </note>
          <note>
            Vid Helsingforskommissionens kommande delegationschefsmöte i
            december planerar Sverige att initiera en dialog angående oljehantering
            i hamnar och transport av olja i Östersjöns farvatten. Det blir
            en fortsättning och ett uppföljande av Östersjöstrategin. Sverige
            kommer föreslå att man skall tillsätta en arbetsgrupp inom ramen
            för Helsingforskommissionen för att identifiera eventuella problem
            i samtliga oljehamnar i Östersjön. Sverige kommer även att föreslå
            att man ser över riskerna med de stadigt ökande sjötransporterna
            i Östersjön, däribland utsläpp av svavel- och kväveoxider, och
            att man också ser över möjligheterna att etablera speciella farleder
            för att skydda den känsliga miljön i Finska viken.
          </note>
          <note>
            Avslutningsvis kan jag alltså konstatera att vi på olika sätt
            arbetar med de angelägna - men också komplicerade - frågor som
            Hillevi Larsson tar upp.
          </note>
          <note>
            Som jag sade här i kammaren för några veckor sedan kommer regeringen
            i vår att lägga fram en proposition om hur vi ska kunna komma
            till rätta med oljeutsläppen.
          </note>
          <note type="speaker">
            Anf. 137 HILLEVI LARSSON (s):
          </note>
          <note>
            Fru talman! Jag tycker naturligtvis att det är mycket glädjande
            att vi arbetar för internationella regelverk i internationella
            forum och att vi redan hittills har uppnått så goda resultat.
            Jag tror dock att vi måste fortsätta på den här vägen än mer energiskt.
          </note>
          <note>
            I Östersjöstrategin ingår obligatorisk avfallslämning fr.o.m.
            nästa år. Det är Sjöfartsverket som ska utöva den tillsynen, och
            det är gott och väl. Då behövs det naturligtvis straffbestämmelser
            i svensk lag för att man ska komma till rätta med dem som inte
            följer reglerna. Det som är lika viktigt är straffbestämmelser
            och tillsynsansvar i de andra Östersjöländerna. Det här är ju
            en gränsöverskridande fråga, och det innebär att det som händer
            i andra delar av Östersjön påverkar även oss. Alltså är detta
            väldigt viktigt.
          </note>
          <note>
            Det sägs att Östersjöstrategin innebär strängare regler än bestämmelser
            i andra länder. Därmed kommer man inte åt de skrupelfria skepparna.
            Lösningen på detta skulle vara ett EG-direktiv. Det är naturligtvis
            glädjande, men det är helt avgörande vad direktivet kommer att
            innehålla och vid vilken tidpunkt det kommer. Det sades att EG-direktivet
            skulle gälla, inte bara EU-länderna utan även de länder som ännu
            inte är med i EU och Ryssland. Då är frågan om dessa länder verkligen
            går med på att införa gemensamma straffbestämmelser och utöva
            samma tillsyn som jag tror behövs för att direktivet ska kunna
            tillämpas fullt ut.
          </note>
          <note>
            Sjöfartsverket har angående förslaget om att man inte ska få
            lasta och lossa i hamn om man inte har ett giltigt intyg på att
            bränsletankarna är rensade uttalat att det skulle leda till en
            olaglig marknad och olagliga certifikat. Jag tror att det är större
            risk att det leder till en olaglig marknad om man har olika tillsynsmyndigheter
            i olika länder. Då blir möjligheten till kontroll ännu mindre
            och skillnaderna mellan länderna ännu större. Tillämpningen riskerar
            då att bli godtycklig.
          </note>
          <note>
            Det sades i Östersjöstrategin att det skulle införas vite om
            det inte fanns giltiga papper. Då undrar jag om detta och tillsynen
            av att det följs gäller alla Östersjöländer.
          </note>
          <note>
            Det är naturligtvis väldigt glädjande att Sverige bidrar aktivt
            till reningsanläggningar i Polen och
          </note>
          <note>
            Ryssland. Jag tror att det behövs mycket mer av detta.
          </note>
          <note>
            Ryssland är ju en stor bov i det här dramat. Även EU
          </note>
          <note>
            måste involveras mera, eftersom det där finns ekonomiska resurser
            för att klara av det här.
          </note>
          <note>
            När det gäller att starta en dialog inom HELCOM
          </note>
          <note>
            är det bra att man ser till att trafiken leds i speciella farvatten
            så att en olycka inte drabbar speciellt känsliga områden. Men
            oljeutsläppen sker kanske lite varstans mellan hamnarna. Det sades
            också att man skulle identifiera problem i oljehamnar. Men problemet
            finns även mellan hamnarna där utsläppen sker.
          </note>
          <note>
            Däremot kanske lösningen på problemet finns i hamnarna, att man
            där kontrollerar att reglerna följs.
          </note>
          <note>
            Detta kan tyckas vara komplicerade frågor. Jag tycker ändå att
            det finns några viktiga grundprinciper, men jag får återkomma
            till dem.
          </note>
          <note>
            Anf. 138 Miljöminister KJELL LARS-
          </note>
          <note>
            SON (s):
          </note>
          <note>
            Fru talman! Det verkar som att Hillevi Larsson och jag är helt
            överens om allvaret i den här frågan och om behovet av att fortsätta
            att utveckla politiken på det här området.
          </note>
          <note>
            Vi har jobbat mellan Östersjöländerna med att utveckla det som
            vi kallar Östersjöstrategin. Den är i princip nu införd. De mottagningsanläggningar
            som behövs finns i allt väsentligt. Det är gratis att lämna oljespill
            där. Det är obligatoriskt att göra det. Den lösning som vi nu
            har är inte detta med certifikat.
          </note>
          <note>
            Däremot krävs det anteckningar i fartygens dagböcker, vilket
            gör att det går att följa upp att man verkligen har levt upp till
            det obligatoriska kravet på att spillvattnet med olja ska rensas
            bort i hamnarna.
          </note>
          <note>
            Sedan är det klart att det är en fråga om de resurser som Sjöfartsverket
            får för sin övervakning.
          </note>
          <note>
            Det EG-direktiv jag nämnde i interpellationssvaret kommer ju
            inte att gälla för de Östersjöstater som ännu inte är medlemmar
            förrän de blir det. Däremot har vi kommit minst lika långt i vårt
            samarbete kring
          </note>
          <note>
            Östersjön som EG-direktivet kommer att föra oss. Det innebär
            att dessa regler kommer att gälla, inte bara i
          </note>
          <note>
            EU utan de gäller redan i stort sett i länderna kring
          </note>
          <note>
            Östersjön. Vi har utvecklat ett bra samarbete just därför att
            vi har varit aktiva under de 10 år som har gått sedan järnridån
            föll.
          </note>
          <note>
            De problem som vi nu ser framför oss är att verkligen få laglig
            kraft bakom den här politiken. Det som många har väntat på och
            det som vi har pratat mycket med kustbevakningen och de nya miljöåklagarna
            om är chansen att få fast någon som har spillt ut olja i
          </note>
          <note>
            Östersjön. Det verkar som att vi står inför ett genombrott där,
            eftersom fartyget Alambra uppenbarligen kan bindas vid de stora
            utsläpp som har skett vid Fårö och i Stockholms skärgård. Genom
            samarbete mellan oss och de estniska myndigheterna - eftersom
            båten just nu ligger i en estnisk hamn - har vi sett till att
            detta ofog, milt uttryckt, kommer att få ordentliga konsekvenser
            för det rederi som äger båten.
          </note>
          <note>
            Jag hoppas att det blir en ordentlig varningssignal till andra,
            som tror att det har varit riskfritt att ägna sig åt de här skurkstrecken.
            Vi har också den skärpta lagstiftning som nu vi nu förbereder.
            Jag kommer att kunna ge svar på Hillevi Larssons fråga om sanktioner
            och om de straff som finns när denna proposition läggs fram av
            Näringsdepartementet till våren.
          </note>
          <note>
            Till det kan läggas mina försök att ytterligare utvidga Östersjöstrategin
            tillsammans med mina hittills fruktlösa försök att hitta möjligheter
            att leda fartygstrafiken över Östersjön på andra leder. Detta
            är inte minst viktigt eftersom ungefär 90 % av alla Europas alfåglar
            övervintrar i farvattnen runt Hoburgen på södra Gotland. Hundratusentals
            av de kanske 2 miljoner alfåglar som finns där varje år skadas
            av oljeutsläpp.
          </note>
          <note>
            Det är klart att det är en jätteprioriterad fråga för alla som
            är miljöintresserade och alla som dessutom är fågelintresserade
            att försöka komma åt detta. Hittills har det varit fruktlöst eftersom
            det här handlar om internationella farleder som är svåra att påverka
            för ett enskilt land. Men jag menar att vi måste fortsätta med
            dessa ansträngningar.
          </note>
          <note type="speaker">
            Anf. 139 HILLEVI LARSSON (s):
          </note>
          <note>
            Fru talman! Tack så mycket för svaret, miljöministern! Det är
            glädjande att andra inser allvaret i situationen. När det gäller
            frågan om tillsynen är det väl helt okej att Sjöfartsverket har
            tillsyn. Men problemet är fortfarande de andra länderna. Vem ska
            ha tillsyn där? Jag tror ju fortfarande att den bästa lösningen
            hade varit att ha en gemensam tillsynsmyndighet för hela Östersjöområdet
            för att det inte ska bli alltför annorlunda eller godtyckligt
            mellan de olika länderna. Sjöfartsverket varnade ju för olaglig
            verksamhet i form av t.ex. falska certifikat. Jag tror att det
            är väldigt stor risk för sådan olaglig verksamhet om man inte
            har en gemensam tillsynsmyndighet. Då öppnar det verkligen upp
            för korruption.
          </note>
          <note>
            Sedan gäller det hur det ska utformas, det som miljöministern
            föredrog, alltså det här med mottagningsanläggningar där det är
            obligatoriskt att lämna oljevafall och där det ska vara gratis
            att lämna detta avfall. Man ska kontrollera detta genom anteckningar
            i dagböcker. Jag tror att det är väldigt viktigt att man i så
            fall reglerar det här med dagboksanteckningarna.
          </note>
          <note>
            Mitt förslag är fortfarande att den internationella tillsynsmyndigheten
            ser till att det inte blir så att folk skriver dagboksanteckningar
            som sedan inte stämmer.
          </note>
          <note>
            Sedan kan man naturligtvis se fördelarna med att gratis få lämna
            oljeavfall. Men jag tror fortfarande att det finns en risk för
            att fartyg för att vinna tid hellre släpper ut medan de färdas
            än ligger stilla i hamn för att få sina tankar rengjorda. Jag
            tror alltså fortfarande att den risken finns i vissa fall.
          </note>
          <note>
            Jag tror också, det var det jag skulle komma till och som jag
            inte hann med innan, att det finns några principer som är viktiga.
            Den första är att förebygga problemen. Det var naturligtvis mycket
            glädjande att miljöministern berättade om att man har ringat in
            ett misstänkt fartyg och att det här rederiet troligtvis kommer
            att få betala ett pris för vad de har gjort.
          </note>
          <note>
            Men jag tror att det är ännu viktigare att förebygga att det
            över huvud taget blir några utsläpp. Jag tror nämligen att det
            alltid kommer att finnas hänsynslösa skeppare och rederier som
            tar risken att bli upptäckta, och jag tror att man aldrig kommer
            att hitta ett vattentätt system för att ringa in alla skyldiga.
            Just att få fast de skyldiga har ju hittills varit ett av huvudproblemen.
            Jag tror därför att ett straffsystem där man ringar in de ansvariga
            och straffar dem måste kompletteras med förebyggande arbete.
          </note>
          <note>
            Jag tror också fortfarande att det absolut bästa för att förebygga
            är att slå direkt mot lönsamheten. På samma sätt som en människa
            inte släpps in i ett annat land om man inte kan visa pass utan
            får vända och åka tillbaka hem och hämta passet tror jag det skulle
            vara bra med ett liknande system för skeppen. När de kommer in
            i hamn får de varken lasta eller lossa om de inte kan visa upp
            giltiga papper på att de har fått sina tankar rengjorda. Jag tror
            att det skulle vara bra med en tillsynsmyndighet som såg till
            att detta gjordes.
          </note>
          <note>
            Näringsdepartementets förslag är naturligtvis bra, men det måste
            kompletteras med straff på internationell nivå. Jag tror att det
            behövs ett enhetligt system i hela Östersjöområdet.
          </note>
          <note>
            Anf. 140 Miljöminister KJELL LARS-
          </note>
          <note>
            SON (s):
          </note>
          <note>
            Fru talman! Jag håller med Hillevi Larsson om att vi behöver
            starkare internationell samverkan t.ex. när det gäller straff
            för sådan här verksamhet. Jag är väl lite tveksam till, men förstår
            samtidigt motiven bakom, det här med en gemensam tillsynsmyndighet.
            Jag är lite tveksam till om det är praktiskt möjligt. Jag är inte
            säker på att vi i Sverige borde överlåta det här till någon myndighet
            från ett annat land att sköta och kanske inte heller till en överstatlig
            myndighet. Men riktningen är helt riktig. Jag tror att vi kan
            komma långt. Vi har kommit långt och vi kan komma ännu längre
            med bra internationellt samarbete också på detta område.
          </note>
          <note>
            Hillevi Larsson säger att det handlar om lönsamhet för fartygen.
            Det är klart att det gör. Skrupelfria skeppare sparar några kronor
            på att åka från hamnen ett par timmar tidigare och släppa sitt
            oljeavfall till sjöss. Men just där tror jag att den här händelsen
            med
          </note>
          <note>
            Alambra är en viktig signal. Det har inte varit särskilt lönsamt
            för det här rederiet att ha Alambra liggande kanske två tre månader
            utan att kunna använda henne för transporter. Det tror jag är
            en väldigt viktig signal.
          </note>
          <note>
            Jag tror att alla som eventuellt spekulerar i att tjäna några
            timmars gångtid på att släppa oljespill till havs nu har fått
            klart för sig att det ändå finns en stor risk för att det händer
            någonting och att de kommer att bli liggande långa tider.
          </note>
          <note>
            Sedan släpper vi ju inte in vilka fartyg som helst i svenska
            hamnar. Det gäller att skärpa den synen även i andra länder. Också
            där tror jag att vi kan komma ytterligare en bit med ett bra internationellt
            samarbete.
          </note>
          <note>
            Avslutningsvis vill jag bara säga att det här är en väldigt viktig
            debatt. Vi kommer att få hålla på med den länge. Vi har kommit
            en bra bit på väg men vi har långt kvar till det vattentäta system
            som både
          </note>
          <note>
            Hillevi Larsson och jag vill åstadkomma.
          </note>
          <note>
            Under den senaste tioårsperioden har oljetransporterna över Östersjön
            fördubblats i omfattning. I
          </note>
          <note>
            dag är det om den uppgift jag har fått är riktig, vilket jag
            inte har någon anledning att betvivla, ungefär
          </note>
          <note>
            70 % av alla oljetransporter som sker på fartyg med enkla skrov,
            alltså fartyg av samma typ som Erika, det fartyg som förra gången
            strandade på Bretagnes kust med omfattande oljeskador som följd.
          </note>
          <note>
            Det innebär att vi utöver den pågående förstörelse av miljön
            som de mindre, medvetna oljeutsläppen innebär också har ett hot
            om en potentiell miljökatastrof i Östersjön om något av dessa
            fartyg går på grund någonstans och oljelasten börjar rinna ut
            i Östersjön, kanske vid någon känslig del av kusten. Det är också
            en aspekt på vårt fortsatta arbete. Där är vi också aktiva inom
            EU för att så snabbt som möjligt införa regler som kräver dubbla
            skrov vid oljetransporter till sjöss.
          </note>
          <note type="speaker">
            Anf. 141 HILLEVI LARSSON (s):
          </note>
          <note>
            Fru talman! Det är glädjande att miljöministern också tror att
            det behövs mer internationell samverkan. Miljöfrågan är kanske
            den fråga som är mest tydligt lämpad för internationellt samarbete.
            Det spelar ju ingen roll att vi sätter vår gräns vid Sveriges
            gränser och säger att inom det här området får ni inte göra si
            eller så, att vi sätter gränser för utsläpp osv.
          </note>
          <note>
            Det väller ju in från alla håll. Från vatten, från luft och från
            alla håll väller de här miljöföroreningarna in.
          </note>
          <note>
            Det är därför jag tror att vi i Sverige måste släppa kravet på
            att helt och hållet ta hand om det här på egen hand. Anledningen
            är att jag tror att det skulle ge mer miljövinster om vi kunde
            förmå de verkliga bovarna i sammanhanget, de länder som inte klarar
            av det här, att börja sköta sig och ta sitt ansvar och få ett
            enhetligt system för alla länder runt Östersjön. Då skulle det
            inte finnas någonstans där de här bovarna kunde komma till.
          </note>
          <note>
            Det tror jag skulle gynna oss mer. Många gånger sker ju utsläpp
            mellan två hamnar där den ena inte är en svensk hamn. Det är bara
            i det området, framför allt, som man kan komma till rätta med
            det här. Så jag tror fortfarande på ett starkare internationellt
            samarbete och på en överstatlig myndighet. Jag tror att vi tjänar
            mer på det i längden. Naturligtvis kan vi hjälpa till och se till
            att det blir en bra myndighet.
          </note>
          <note>
            Jag tror också att det är bindande regler som ska till. Jag tror
            fortfarande att mitt förslag har en framtid.
          </note>
          <note>
            Jag hoppas att man på första nivån kan försöka lösa det mellan
            Östersjöländerna och på andra nivån att
          </note>
          <note>
            EU går in. Jag tror att detta skulle kunna om inte lösa problemen
            så i alla fall, kompletterat med bättre straff, göra problemen
            i det närmaste obefintliga.
          </note>
          <note>
            Anf. 142 Miljöminister KJELL LARS-
          </note>
          <note>
            SON (s):
          </note>
          <note>
            Fru talman! Vi har inte bara gemensamt efternamn, Hillevi Larsson
            och jag, utan vi verkar också ha väldigt mycket gemensamma synpunkter
            på den här väldigt viktiga frågan. Och jag känner nu inget behov
            av att säga någonting annat än att jag tycker att det är väldigt
            bra att vi har denna debatt och att riksdagen uppmärksammar dessa
            problem. Vi ska inte tro att en debatt någon gång om året är tillräckligt.
            Detta behöver vi diskutera och utveckla, och vi behöver alla goda
            idéer som finns på detta område för att göra en hygglig politik
            ännu bättre och ännu mer slagkraftig.
          </note>
          <note>
            Överläggningen var härmed avslutad.
          </note>
          <note>
            24 § Svar på interpellation 2000/01:71 om utbyggnad av flygplatser
          </note>
          <note>
            Anf. 143 Miljöminister KJELL LARS-
          </note>
          <note>
            SON (s):
          </note>
          <note>
            Fru talman! Kia Andreasson har frågat mig vilka åtgärder jag
            avser vidta för att förhindra den stora utbyggnaden av flygtrafiken.
            Vidare har Kia Andreasson frågat mig vilka åtgärder jag avser
            att vidta så att det blir en samlad strategi för alla statliga
            verk och myndigheter i deras framtida planering att få ned koldioxidutsläppen.
          </note>
          <note>
            Frågan om utbyggnad av flygtrafiken och om behovet av en sådan
            utbyggnad är angelägen. Den grundläggande tillgången till flygplatskapacitet
            ska tillhandahållas i enlighet med statsmakternas beslut om trafikpolitiken
            (prop. 1997/98:56, Transportpolitik för en hållbar utveckling).
          </note>
          <note>
            Behovet av nya flygplatser måste alltid bedömas i ett helhetsperspektiv
            där sambanden mellan olika trafikslag framgår med sikte på att
            genomföra en ekologiskt hållbar utveckling av vårt transportsystem,
            samtidigt som övriga nationella mål beaktas. Möjligheterna till
            överföring av trafikarbetet från flyget till andra trafikslag
            med mindre miljöpåverkan ska alltid noga övervägas.
          </note>
          <note>
            Enligt miljöbalkens regler ska tillkomsten och lokaliseringen
            av vissa verksamheter som har stor påverkan på miljön eller hushållningen
            med naturresurser tillåtlighetsprövas av regeringen. Det gäller
            bl.a.
          </note>
          <note>
            nya flygplatser med en banlängd av minst 2 100 meter. Prövningen
            ska vara allsidig och den ska utgå från bestämmelserna i miljöbalken.
            Regeringens prövning ska göras till skydd för människors hälsa
            och miljön. Tillämpningen av miljöbalkens bestämmelser ska också
            kopplas till de nationella miljökvalitetsmålen, t.ex. frisk luft,
            bara naturlig försurning och begränsad klimatpåverkan. Miljömålen
            riktar sig till hela samhället och de ska beaktas i alla verksamheter
            som berörs. Således ska även Luftfartsverket beakta miljömålen
            vid planeringen av en ny flygplats.
          </note>
          <note>
            Om så inte är fallet har regeringen möjlighet att förtydliga
            detta.
          </note>
          <note>
            Som Kia Andreasson vet, är situationen avseende flygtrafiken
            också komplicerad på grund av dess internationella karaktär. Från
            svensk sida har vi länge arbetat med att försöka ställa miljökrav
            i ett internationellt perspektiv. Inom den europeiska flygledningsorganisationen
            Eurocontrol driver Sverige sedan
          </note>
          <note>
            1996 ett arbete med miljödifferentiering av luftfartens överflygningsavgifter
            med avseende på koldioxidutsläpp. Även Europakommissionen har
            visat intresse i frågan. Sverige driver också frågan om flygets
            miljöpåverkan inom ramen för den internationella luftfartsorganisationen
            ICAO.
          </note>
          <note>
            När det gäller frågan om en strategi för att få ned koldioxidutsläppen
            så bereds för närvarande Klimatkommitténs betänkande i Regeringskansliet.
          </note>
          <note type="speaker">
            Anf. 144 KIA ANDREASSON (mp):
          </note>
          <note>
            Fru talman! Tack för svaret. Miljöministern reser omkring och
            deltar i konferenser både i FN:s och i
          </note>
          <note>
            EU:s regi och diskuterar hur koldioxidutsläppen ska kunna minska.
            Men det verkar ju som om man inte kan komma överens om konkreta
            åtgärder. Det är svårare att ändra levnadssättet än att ändra
            klimatet.
          </note>
          <note>
            Under tiden pågår även här i Sverige en planering för framtiden
            som oroar mig. Jag ser då utbyggnaden i två delar i denna interpellation,
            bl.a. hur flygplatserna nu investerar. Och det är inte bara Luftfartsverket,
            utan det är även kommunerna som investerar pengar i flygplatserna.
            Det är flera statliga militära flygplatser som militären har avvecklat.
            Och då går kommunen in och antingen delfinansiserar eller finansierar
            till större delen tillsammans med Luftfartsverket. Detta kan vi
            se exempel på i Halmstad. Kommunstyrelsens ordförande, en socialdemokrat,
            är mycket nöjd. Det är bra för regionen och för hela näringslivet
            och tillväxten.
          </note>
          <note>
            Detta upplever jag gång på gång. När det gäller
          </note>
          <note>
            Ängelholms flygplats har alla kommuner tillsammans köpt denna
            flygplats och tänker utöka den. På samma sätt är det i Göteborg,
            som jag kommer ifrån, med
          </note>
          <note>
            Säve flygplats på Hisingen där det finns lite jordbruksmark och
            lite tystnad kvar. Där utökar nu kommunen, med socialdemokraterna
            i spetsen - trots ett samarbete med Vänsterpartiet och Miljöpartiet
            där -
          </note>
          <note>
            tillsammans med moderaterna flygplatsen.
          </note>
          <note>
            Det sorgliga är ju att det är ett skapat behov att öka flygtrafiken
            i många av fallen. Det är nämligen inte så lätt att få ekonomi
            i dessa flygplatser. Och då måste man satsa på sådant som är lönsamt.
            Det är då privata flygbolag som kan sänka priserna, lågbudget,
            och ha veckoslutsresor osv. Det blir ju en effekt på koldioxidutsläppen.
            Och jag behöver inte berätta för miljöministern hur stora dessa
            utsläpp är om man jämför med andra transportslag.
          </note>
          <note>
            För mig verkar det inte som om det finns någon samordning i detta.
            Miljöministern svarar att det är angeläget att bygga ut flygtrafiken.
            Jag har försökt säga att jag inte tror på denna angelägenhetsgrad.
            Vi måste ju gå in för andra transportsätt. Det är ju bara så.
          </note>
          <note>
            Sedan hänvisar miljöministern till proposition
          </note>
          <note>
            1997/98:56, Transportpolitik för en hållbar utveckling. Jag påstår
            att det här inte är någon hållbar utveckling. Jag tycker att vi
            skulle få en helt annan samordning, både med miljöministerns kolleger
            i kommunerna och med Luftfartsverket, som ändå är en statlig myndighet.
          </note>
          <note>
            Detsamma gäller vägutbyggnaden. Det är Vägverket som sitter med
            sina ingenjörer som tycker att det är jätteroligt att bygga stora
            vägar. Och vi vet att stora vägar genererar mer trafik. Och Vägverket
            får självt göra en miljöprövning, som länsstyrelsen visserligen
            ska godkänna, men det är ju först i efterskott.
          </note>
          <note>
            Jag vill att man ska planera miljöeffekterna från början i en
            helhet.
          </note>
          <note>
            Björn Rosengren var här tidigare och besvarade interpellationer,
            och jag lyssnade lite på dessa debatter. Där handlar det om en
            motsatt utveckling som jag återkommer till senare.
          </note>
          <note>
            Anf. 145 Miljöminister KJELL LARS-
          </note>
          <note>
            SON (s):
          </note>
          <note>
            Fru talman! Jo, jag har nog flugit omkring och diskuterat den
            globala klimatfrågan. Men jag vet inte om jag vill hålla med om
            att det bara är prat i den svenska klimatpolitiken. Vi har gjort
            en hel del. Jag ska inte ta upp tiden nu i kväll med att gå igenom
            allt detta. Vi har dessutom gjort en hel del tillsammans, senast
            nu i budgeten med den fortsatta skatteväxlingen. Och det finns
            mycket mer att göra.
          </note>
          <note>
            Jag tycker att det är viktigt att man samordnar transportarbetet.
            Och som Kia Andreasson vet har jag talat väldigt mycket om behovet
            av att styra över så mycket som möjligt av godstransporterna,
            och för den delen även av persontransporterna, från landsväg till
            räls. Det är klart att samma sak gäller när man tittar på flyget,
            att det finns möjlighet att också där föra över transportarbete
            från flyget till rälsen.
          </note>
          <note>
            Som göteborgare båda två, om än i ett förflutet för min del,
            tror jag att vi båda gläds oerhört mycket över
          </note>
          <note>
            X 2000:s framgångar där tåget verkligen har kunnat vara en konkurrent
            till flyget. Och det är med stor motvilja man skulle se att man
            skulle behöva använda flyget för att åka till Göteborg i stället
            för att sitta bekvämt och läsa i lugn och ro på tåget, åtminstone
            om vi inte får fysiska problem av X 2000, vilket tyvärr en del
            människor får.
          </note>
          <note>
            Samtidigt som jag har denna uppfattning, som jag tror vi delar,
            är det lite farligt att lite grann raljera med människor som för
            sin bygds utveckling tycker att det är bra att ha flygförbindelser.
            En av mina absoluta favoritkommuner i Sverige är Kiruna.
          </note>
          <note>
            Kiruna ligger långt borta men Kiruna har en oerhört avancerad
            verksamhet på många olika högtekniska områden - satellitverksamhet
            och forskningsverksamhet. Man har kunnat dra till sig 500 internationella
            ozon- och klimatforskare från hela världen och de finns i Kiruna
            hela vintern.
          </note>
          <note>
            Det är klart att den typ av utveckling som finns i
          </note>
          <note>
            Kiruna, och också i många andra kommuner, går det, tyvärr, inte
            att åstadkomma utan bra flygförbindelser.
          </note>
          <note>
            Det tillhör de tuffa realiteterna. Då får man försöka hitta ett
            annat sätt att se på problemet. Vi får säga oss att vi måste minska
            klimatgaserna. Vi måste minska koldioxidutsläppen och jobba med
            den tekniska utvecklingen. Vi måste också underlätta transportarbetet
            - framför allt gäller det transporter på räls - och försöka se
            till att transportslagen sammantaget minskar koldioxidutsläppen.
          </note>
          <note>
            Vi kan dock inte gå fram och säga att vi i första hand ska reducera
            flyget så mycket som möjligt.
          </note>
          <note>
            Även flygtransporter kan faktiskt vara motiverade från klimatsynpunkt
            därför att de ger mindre påverkan än de andra möjliga transportslagen
            skulle ge.
          </note>
          <note>
            Det viktiga är alltså att under den tioårsperiod som ligger framför
            oss långsamt minska koldioxidutsläppen. Sedan kommer det att ställas
            allt starkare krav på oss att fortsätta minskningen. Men inom
            ramen för den minskningen ska man nog inte försöka styra alltför
            mycket när det gäller fördelningen av koldioxidutsläppen, t.ex.
            mellan olika transportslag.
          </note>
          <note type="speaker">
            Anf. 146 KIA ANDREASSON (mp):
          </note>
          <note>
            Fru talman! Jag kunde nästan förutsäga att miljöministern skulle
            ta ett sådant exempel som Kiruna och säga att det var motiverat.
            Jag exemplifierade med sådana platser som inte är motiverade.
            Också jag förstår att det i norra delen av Sverige är så annorlunda
            att det inte går att ha det på samma sätt där.
          </note>
          <note>
            I alla fall tycker jag beträffande detta med samordnad syn att
            man i planeringen ordentligt ska fråga sig före om en sak verkligen
            är nödvändig eller om det går att lösa det hela på ett annat sätt.
            Detta saknar jag i dag. Varje region vill ju ha så stor tillväxt
            som möjligt men jag menar att vi ändå måste ha med miljömålet
            och koldioxidutsläppen som en stor och viktig övergripande del
            i den här planeringen.
          </note>
          <note>
            Lite lustigt i sammanhanget är att Göteborgs kommun hade ett
            yttrande över Klimatkommitténs slutsatser där det sägs att det
            inte är tillräckligt och att det behövs mer åtgärder för att få
            ned koldioxidutsläppet. Det är alldeles för mesigt, sägs det,
            och man hoppas på ett nytt förslag år 2004.
          </note>
          <note>
            Men samma människor sitter sedan och bestämmer detta med Säve
            flygplats. Dessutom vill man ha en utökning av Landvetter. Detta
            inkonsekventa beteende vill jag alltså lyfta fram. På regerings-
            och riksdagsnivå ska man väl ändå kunna samordna de här sakerna,
            för just en bättre samordning är vad som behövs.
          </note>
          <note>
            Björn Rosengren deltog tidigare i dag i interpellationsdebatter
            och han talade om sina vägar. Men det skrämmer mig att såväl en
            moderat företrädare som en socialdemokrat och näringsministern
            sade att den finansiering som förkortas PPP och som jag bävar
            för
          </note>
          <note>
            - man går ju runt budgetsystemet för att snabbare få fram de
            här vägarna, något som efterkommande generationer får betala för
            - var något som man skulle satsa på. Det måste väl miljöministern
            i alla fall sätta stopp för.
          </note>
          <note>
            Ibland undrar jag om inte andra ministrar på andra nivåer borde
            gå en kurs i ekologi så att det i botten blir en samsyn. En sådan
            verkar ibland inte finnas.
          </note>
          <note>
            Anf. 147 Miljöminister KJELL LARS-
          </note>
          <note>
            SON (s):
          </note>
          <note>
            Fru talman! För inte så länge sedan ordnade jag faktiskt en kurs
            i ekologi för regeringen. Det var tre internattimmar kring klimatfrågan
            med samtliga statsråd och samtliga statssekreterare och även föredragande.
            Bert Bohlin var där. Också den europeiska miljöbyrån var representerad
            där. Vi hade en mycket bra information och mycket bra diskussioner.
            Men det är inte bara därför som jag kan borga för att regeringen
            har en ganska stor medvetenhet i de här frågorna.
          </note>
          <note>
            Jag lyssnade inte på debatten med Björn Rosengren men jag skulle
            kunna ge Kia Andreasson rådet att framställa en interpellation
            till Björn Rosengren.
          </note>
          <note>
            Jag lovar att då komma hit för att lyssna på debatten.
          </note>
          <note>
            Då får jag se hur ni båda tillsammans ser på de här frågorna.
          </note>
          <note>
            Visst ska vi ha en bättre samordning. Jag är inte nöjd med den
            samordning som nu finns. Det finns en del som man kan göra när
            det gäller de statliga trafikverkens samordning; det är jag ganska
            övertygad om.
          </note>
          <note>
            Det jobbar jag med och jag vet att vi har gemensamma ambitioner
            där.
          </note>
          <note>
            Jag känner väl till Säve. Min syster bor fem och min mamma kanske
            fyra kilometer därifrån. I somras var jag där. Jag har också gjort
            en repmånad i Säve på den tiden då F 9 huserade på Säve flygplats.
          </note>
          <note>
            Okej, jag förstår att man kan vilja skydda miljön kring Säve
            från utökad flygverksamhet men jag är inte säker på att mer flygverksamhet
            från Säve totalt sett leder till ökad flygverksamhet. Inte heller
            är jag säker på att mer flygverksamhet från Landvetter totalt
            sett måste påverka flygverksamheten. Jag är övertygad om att många
            göteborgare som i dag ska till London flyger över Kastrup. En
            utökad flygverksamhet från Säve innebär naturligtvis ökade direktförbindelser
            från Göteborg till andra ställen som folk även i dag flyger till.
            Man får nog alltså vara lite försiktig med att så snabbt dra slutsatser.
          </note>
          <note>
            Det här resonemanget för tillbaka till det jag tidigare sade.
            Vi måste se också detta i ett helhetsperspektiv. Klimatet bryr
            sig inte om ifall koldioxidutsläppen kommer från flyget eller
            om de kommer från bilar eller någonting annat. Den viktiga klimatpolitiska
            uppgiften är att pressa ned utsläppen av koldioxid och andra växthusgaser,
            oavsett varifrån utsläppen kommer. Där är jag i och för sig lite
            oroad när det gäller flyget. Jag tror nämligen inte att man i
            de här väldigt positiva prognoserna över flygets framtida utveckling
            - man liksom drar ut den nuvarande utvecklingen långt in i framtiden
            - tar hänsyn till att flyget är subventionerat genom att flyget
            inte har koldioxidskatter och inte har energiskatter och till
            att
          </note>
          <note>
            Sverige och många andra länder, också EU, har en stark ambition
            att beskatta flygbränsle på samma sätt som vi beskattar andra
            drivmedel.
          </note>
          <note>
            Får vi en sådan utveckling till stånd som vi alla vill ha är
            det inte alls säkert att flygets prognoser visar sig slå in i
            framtiden utan att vi får vi en mycket lugnare utveckling och
            därmed mindre krav på en utökad flygplatskapacitet.
          </note>
          <note type="speaker">
            Anf. 148 KIA ANDREASSON (mp):
          </note>
          <note>
            Fru talman! Också jag hoppas på att vi arbetar i internationella
            forum och kan komma fram. Ändå tycker jag att det är inkonsekvent
            att både statliga myndigheter och människor som tillhör det socialdemokratiska
            partiet under tiden handlar i precis motsatt riktning och inte
            är med i den här diskussionen och när det gäller synsättet kring
            att kanske mer prioritera miljömålen.
          </note>
          <note>
            Näringsministern sade att det ska komma en infrastrukturproposition.
            Där skulle jag vilja ha in de här frågorna, så att inte olika
            ministrar tar upp dem i sina olika propositioner. Det handlar
            i stället om ett samspel och det är beträffande den infrastrukturpropositionen
            som miljöministern ska gå in och granska hur det ser ut.
          </note>
          <note>
            Anf. 149 Miljöminister KJELL LARS-
          </note>
          <note>
            SON (s):
          </note>
          <note>
            Fru talman! Vi i Miljödepartementet kommer att vara mycket delaktiga
            i den propositionen. Propositioner läggs fram av hela regeringen
            så alla departement har möjligheter att påverka propositionerna
            -
          </note>
          <note>
            särskilt om de själva direkt berörs, och så kommer det ju att
            bli för oss när det gäller infrastrukturpropositionen. Där tror
            jag inte att Kia Andreasson behöver befara, om det nu är vad hon
            gör, att Björn Rosengren ensam skriver propositionen.
          </note>
          <note>
            Jag tror nog att vi är med i den här diskussionen och att vi
            delar synsättet i fråga men naturligtvis finns det lite skillnader
            i synsättet mellan Miljöpartiet och
          </note>
          <note>
            Socialdemokraterna och det är väl tur att inte alla partier är
            exakt likadana. Då skulle det vara ganska tråkigt att ha interpellationsdebatter
            och då skulle nog ingen stå ut med att stå här kl. 22.20 och ha
            en interpellationsdebatt.
          </note>
          <note>
            Överläggningen var härmed avslutad.
          </note>
          <note>
            25 § Anmälan om inkomna uppteckningar från
          </note>
          <note>
            EU-nämndssammanträde
          </note>
          <note>
            Tredje vice talmannen anmälde att uppteckningar från EU-nämndens
            sammanträde fredagen den
          </note>
          <note>
            3 november 2000 inkommit.
          </note>
          <note>
            26 § Förnyad bordläggning
          </note>
          <note>
            Föredrogs men bordlades åter
          </note>
          <note>
            Försvarsutskottets betänkande 2000/01:FöU1
          </note>
          <note>
            Kulturutskottets betänkande 2000/01:KrU1
          </note>
          <note>
            27 § Bordläggning
          </note>
          <note>
            Anmäldes och bordlades
          </note>
          <note>
            Motion
          </note>
          <note>
            2000/01:Fi9 av Lennart Daléus m.fl. (c)
          </note>
          <note>
            Översvämningarna i Värmland - väckt enligt 3 kap.
          </note>
          <note>
            15 § RO med anledning av händelse av större vikt
          </note>
          <note>
            Konstitutionsutskottets betänkande
          </note>
          <note>
            2000/01:KU1 Utgiftsområde 1 Rikets styrelse
          </note>
          <note>
            Skatteutskottets betänkanden
          </note>
          <note>
            2000/01:SkU1 Anslagen till Skatteförvaltningen och
          </note>
          <note>
            Tullverket, m.m.
          </note>
          <note>
            2000/01:SkU6 Beskattning av utländska nyckelpersoner
          </note>
          <note>
            2000/01:SkU3 En ny tullag
          </note>
          <note>
            28 § Anmälan om interpellationer
          </note>
          <note>
            Anmäldes att följande interpellationer framställts
          </note>
          <note>
            den 28 november
          </note>
          <note>
            2000/01:151 av Sven-Erik Österberg (s) till näringsminister Björn
            Rosengren
          </note>
          <note>
            Mälarbanan
          </note>
          <note>
            2000/01:152 av Elver Jonsson (fp) till socialminister
          </note>
          <note>
            Lars Engqvist
          </note>
          <note>
            Folkhälsa i Europaperspektiv
          </note>
          <note>
            Interpellationerna redovisas i bilaga som fogas till riksdagens
            snabbprotokoll tisdagen den 5 december.
          </note>
          <note>
            29 § Anmälan om frågor för skriftliga svar
          </note>
          <note>
            Anmäldes att följande frågor för skriftliga svar framställts
          </note>
          <note>
            den 24 november
          </note>
          <note>
            2000/01:298 av Sven-Erik Sjöstrand (v) till statsrådet
          </note>
          <note>
            Maj-Inger Klingvall
          </note>
          <note>
            Transportföretags ansvar för passagerare utan korrekta resehandlingar
          </note>
          <note>
            2000/01:299 av Berit Adolfsson (m) till socialminister
          </note>
          <note>
            Lars Engqvist
          </note>
          <note>
            Distribution av läkemedel
          </note>
          <note>
            2000/01:300 av Inga Berggren (m) till näringsminister Björn Rosengren
          </note>
          <note>
            Gränsöverskridande transporter och infrastruktur
          </note>
          <note>
            2000/01:301 av Carl G Nilsson (m) till jordbruksminister Margareta
            Winberg
          </note>
          <note>
            Handelsvärde för djur
          </note>
          <note>
            2000/01:302 av Maud Ekendahl (m) till justitieminister Thomas
            Bodström
          </note>
          <note>
            Värnpliktiga i polisiärt arbete
          </note>
          <note>
            den 27 november
          </note>
          <note>
            2000/01:303 av Elizabeth Nyström (m) till socialminister Lars
            Engqvist
          </note>
          <note>
            Premiepension för förtidspensionärer
          </note>
          <note>
            2000/01:304 av Ulla Hoffmann (v) till statsrådet Maj-
          </note>
          <note>
            Inger Klingvall
          </note>
          <note>
            Utländska kvinnors stryktålighet
          </note>
          <note>
            2000/01:305 av Nils Fredrik Aurelius (m) till miljöminister Kjell
            Larsson
          </note>
          <note>
            Oljeutsläpp kring Öland
          </note>
          <note>
            2000/01:306 av Patrik Norinder (m) till finansminister Bosse
            Ringholm
          </note>
          <note>
            Skatteväxling för villaägare
          </note>
          <note>
            2000/01:307 av Ewa Larsson (mp) till näringsminister Björn Rosengren
          </note>
          <note>
            Vägar i känslig miljö
          </note>
          <note>
            2000/01:308 av Margareta Cederfelt (m) till näringsminister Björn
            Rosengren
          </note>
          <note>
            Vin &amp; Sprit AB
          </note>
          <note>
            2000/01:309 av Inga Berggren (m) till näringsminister Björn Rosengren
          </note>
          <note>
            Trafiksituationen i Östersjöregionen
          </note>
          <note>
            2000/01:310 av Margareta Cederfelt (m) till statsrådet Ulrica
            Messing
          </note>
          <note>
            Läkare med tillfälligt uppehållstillstånd
          </note>
          <note>
            Frågorna redovisas i bilaga som fogas till riksdagens snabbprotokoll
            tisdagen den 5 december.
          </note>
          <note>
            30 § Kammaren åtskildes kl. 22.19.
          </note>
          <note>
            Förhandlingarna leddes av talmannen från sammanträdets början
            till ajourneringen kl. 16.34, av andre vice talmannen därefter
            t.o.m. 17 § anf. 95
          </note>
          <note>
            delvis och av tredje vice talmannen därefter till sammanträdets
            slut.
          </note>
        </div>
      </body>
    </text>
  </TEI>
</teiCorpus>
