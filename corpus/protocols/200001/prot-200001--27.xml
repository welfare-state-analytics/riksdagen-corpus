<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 200001</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 200001</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200001--27</head>
          <docDate when="2000-11-15 00:00:00">2000-11-15 00:00:00</docDate>
        </div>
      </front>
      <body>
        <div>
          <note>
            17.00 - 17.19
          </note>
          <note>
            Det justerade protokollet beräknas utkomma om 3 veckor
          </note>
          <note>
            ------------------------------------------------------------------------
          </note>
          <note>
            1 § Justering av protokoll
          </note>
          <note>
            Justerades protokollet för den 9 november.
          </note>
          <note>
            2 § Utökning av antalet extra suppleanter i lagutskottet
          </note>
          <note>
            Valberedningen hade, enligt ett till kammaren inkommet protokollsutdrag,
            på begäran av Kristdemokraternas riksdagsgrupp, tillstyrkt att
            antalet suppleanter i lagutskottet skulle utökas från 19 till
            20.
          </note>
          <note>
            Kammaren medgav denna utökning.
          </note>
          <note>
            3 § Val av extra suppleant i lagutskottet
          </note>
          <note>
            Företogs val av extra suppleant i lagutskottet.
          </note>
          <note>
            Kammaren valde i enlighet med valberedningens förslag till
          </note>
          <note>
            suppleant i lagutskottet
          </note>
          <note>
            Amanda Agestav (kd)
          </note>
          <note>
            4 § Anmälan om inkomna uppteckningar från
          </note>
          <note>
            EU-nämndssammanträde
          </note>
          <note>
            Talmannen anmälde att uppteckningar från EU-
          </note>
          <note>
            nämndens sammanträde fredagen den 13 oktober inkommit.
          </note>
          <note>
            5 § Hänvisning av ärenden till utskott
          </note>
          <note>
            Föredrogs och hänvisades
          </note>
          <note>
            Motioner
          </note>
          <note>
            2000/01:Sk16 till skatteutskottet
          </note>
          <note>
            2000/01:Fi5-Fi7 till finansutskottet
          </note>
          <note>
            2000/01:Sk17-Sk23 till skatteutskottet
          </note>
          <note>
            6 § Förnyad bordläggning
          </note>
          <note>
            Föredrogs men bordlades åter
          </note>
          <note>
            Socialförsäkringsutskottets betänkande 2000/01:SfU5
          </note>
          <note>
            Konstitutionsutskottets betänkanden 2000/01:KU3,
          </note>
          <note>
            KU6 och KU7
          </note>
          <note>
            7 § Offentlig upphandling i informationssamhället, m.m.
          </note>
          <note>
            Föredrogs finansutskottets betänkande 2000/01:FiU8
          </note>
          <note>
            Offentlig upphandling i informationssamhället, m.m.
          </note>
          <note>
            (prop. 1999/2000:128).
          </note>
          <note type="speaker">
            Anf. 1 GUNNAR AXÉN (m):
          </note>
          <note>
            Fru talman! Detta ärende och detta betänkande handlar om den
            offentliga upphandlingen. Varje år upphandlar den offentliga sektorn
            varor och tjänster för ca 400 miljarder kronor. Det motsvarar
            närmare en fjärdedel av Sverige bruttonationalprodukt. Av de här
            upphandlingarna utgör halva volymen tjänster, en fjärdedel bygg-
            och anläggningsarbeten och en femtedel varor. Omfattningen av
            den offentliga upphandlingen ökar, och nio av tio kommunalpolitiker
            uppger i en färsk undersökning gjord av Demoskop att de förväntar
            sig att användningen av entreprenader inom kommunsektorn kommer
            att öka. En effektiv och väl fungerande konkurrensupphandling
            kan därför spara väsentliga summor pengar åt skattebetalarna.
          </note>
          <note>
            Nämnden för offentlig upphandling har utvärderat effekterna av
            lagen om offentlig upphandling och kommit fram till att den bidragit
            till en årlig nettobesparing på 3 300 miljoner kronor med bibehållen
            kvalitet på de tjänster och varor som har upphandlats.
          </note>
          <note>
            Nämnden för offentlig upphandling anser dock att det finns en
            betydande besparingspotential på ytterligare
          </note>
          <note>
            15-20 miljarder kronor. Detta belyser hur viktigt det är med
            en väl fungerande konkurrensupphandling och att en större del
            av den offentliga sektorn utsätts för konkurrens.
          </note>
          <note>
            Upphandlingskommitténs delbetänkande har remissbehandlats och
            regeringen har lagt fram vissa av kommitténs förslag i den proposition
            som behandlas i betänkandet. Det är därför högst uppseendeväckande
            att regeringen avstår från att lägga fram flera av de viktigaste
            förslagen som kommittén presenterat. Regeringens saktfärdighet
            vad beträffar förslag om en skärpt lagstiftning med effektiva
            sanktionsmöjligheter, vidgade möjligheter att överklaga felaktiga
            beslut, talerätt för branschorganisationer och en ny myndighet
            för tillsyn av lagens efterlevnad kostar skattebetalarna flera
            miljarder kronor årligen.
          </note>
          <note>
            I min hemstad Norrköping förlorade kommuninvånarna så sent som
            i förra veckan 9 miljoner kronor då kommunen beslutade att diskriminera
            en privat anbudsgivare till förmån för den egna, dyrare, kommunala
            verksamheten. Det är sådant som händer varje dag runtom i landet
            med dagens lagstiftning och obefintliga sanktionsmöjligheter.
            Därmed kommer slöseriet med skattemedel att fortgå.
          </note>
          <note>
            Drygt hälften av anmälningarna till Konkurrensverket riktar sig
            mot kommuner, landsting och statliga organ. En del handlar om
            hur kommuner och landsting gynnar sina egna förvaltningar och
            bolag vid upphandlingar. En allt större del gäller den offentliga
            sektorns ohämmade expansion på den öppna marknaden - hur skattesubventionerade
            kommunala bolag med dumpade priser konkurrerar ut privata småföretagare.
            Konkurrensverkets möjlighet att ingripa med hjälp av konkurrenslagen
            är i det närmaste obefintlig. Konkurrenslagen gäller endast för
            företag och är inte tillämplig för den offentliga sektorns konkurrenssnedvridning.
            Det finns stora brister i konkurrensneutraliteten mellan offentlig
            näringsverksamhet och privata bolag. Dessa brister kan och måste
            åtgärdas genom skärpta krav på upphandlingar, redovisningar och
            affärsmässighet.
          </note>
          <note>
            Upphandlingskommittén har föreslagit att en ny myndighet bildas
            genom en sammanslagning av
          </note>
          <note>
            Nämnden för offentlig upphandling och Konkurrensverket till ett
            konkurrens- och upphandlingsverk.
          </note>
          <note>
            I kombination med skärpt lagstiftning, bättre sanktionsmöjligheter
            och nödvändiga resurser skulle ett sådant verk kunna bli ett effektivt
            verktyg för att skapa konkurrensneutralitet mellan privat och
            offentlig sektor, samt en effektiv offentlig upphandling.
          </note>
          <note>
            Regeringen bör snarast återkomma med förslag om detta.
          </note>
          <note>
            Vidare anser vi att det framtida konkurrens- och upphandlingsverket
            ska ges möjlighet att föra talan om s.k. marknadsskadeavgift vid
            länsrätt och att branschorganisationerna ska få talerätt i upphandlingsmål.
            Upphandlingskommittén har utrett även dessa frågor, och förslagen
            har remissbehandlats. I
          </note>
          <note>
            motsats till regeringen anser vi att dessa frågor därmed utretts
            tillräckligt noggrant och att riksdagen är redo att fatta beslut
            om dessa lagändringar.
          </note>
          <note>
            I sin proposition föreslår regeringen en ny upphandlingsform
            som kallas för urvalsupphandling. Vi tillstyrker denna nya upphandlingsform,
            men vill understryka att den lämnar utrymme för ett visst godtycke.
            För att motverka detta bör krav ställas på att förfarandet motiveras
            av synnerliga skäl. Det bör också ställas krav på annonsering
            och på att hela upphandlingsprocessen dokumenteras.
          </note>
          <note>
            Offentlig verksamhet har ofta inte anpassat sin kostnadsredovisning
            till vad som krävs i en konkurrenssituation. Det är därför vanligt
            att olika verksamheter drivs integrerat inom samma förvaltning
            eller bolag. Risken är då påtaglig att den konkurrensutsatta delen
            av verksamheten subventioneras av den icke konkurrensutsatta delen.
          </note>
          <note>
            I vissa fall tycks myndigheternas agerande främst syfta till
            att öka deras egna intäkter. Det gäller t.ex.
          </note>
          <note>
            när kommunala aktörer säljer tjänster på den konkurrensutsatta
            marknaden utan att låta den del av verksamheten som tillhandahålls
            av kommunen eller landstinget utsättas för konkurrens.
          </note>
          <note>
            Det finns flera åtgärder som kan och bör vidtas för att råda
            bot på dessa felaktigheter. Först och främst bör en lagstadgad
            utmaningsrätt införas i lagen om offentlig upphandling. Den ska
            innehålla en skyldighet för kommunen att upphandla en verksamhet,
            med undantag för myndighetsutövning, i konkurrens när en företagare
            så begär. Enskilda företag ges på detta sätt en möjlighet att
            utmana den offentliga sektorns verksamheter. Förutom att det blir
            ökad effektivitet och bättre hushållning med skattebetalarnas
            pengar öppnas stora möjligheter för fri företagsamhet inom det
            som tidigare varit offentliga monopol.
          </note>
          <note>
            Vidare bör inte skattesubventionering av offentlig näringsverksamhet
            få förekomma över huvud taget.
          </note>
          <note>
            En lag om konkurrensneutralitet vid offentlig prissättning bör
            införas, med krav på att offentlig näringsverksamhet redovisas
            skild från annan verksamhet. I lagen om offentlig upphandling
            bör det dessutom införas en regel som gör offentlig näringsverksamhet
            olaglig om den inte beslutas om formellt av riksdag, kommunfullmäktige
            eller landstingsfullmäktige.
          </note>
          <note>
            För att till fullo utnyttja upphandlingens besparingspotential
            bör det vidare på sikt tillkomma en lagreglering som kräver att
            all verksamhet som inte är myndighetsutövning eller som finansieras
            med olika former av pengsystem ska upphandlas i konkurrens.
          </note>
          <note>
            Genom de anförda förslagen till förändringar kan vi både åstadkomma
            en offentlig upphandling som leder till bättre hushållning med
            skattemedel och ett bättre klimat för företagande. Regeringens
            oförmåga att presentera förslag om hur den offentliga upphandlingen
            ska kunna förbättras kostar skattebetalarna flera miljarder kronor
            per år.
          </note>
          <note>
            Jag instämmer därmed i samtliga de reservationer som vi moderater
            ställt oss bakom i utskottet, men för tids vinnande yrkar jag
            bifall endast till reservationerna 2, 5, 9 och 10.
          </note>
          <note type="speaker">
            Anf. 2 PER LANDGREN (kd):
          </note>
          <note>
            Fru talman! Vad är egentligen målet för offentlig upphandling?
            Jag tror inte att någon i kammaren, på läktaren eller framför
            TV:n vid skrivbordet misstycker om jag säger att målet för all
            offentlig verksamhet i sin helhet betraktat är det gemensamma
            bästa. Om målet för all offentlig verksamhet är det gemensamma
            bästa borde också målet för offentlig upphandling vara detsamma.
          </note>
          <note>
            För att uppnå detta mål måste det offentliga hushålla med sina
            resurser och försöka få bästa möjliga resultat av varenda insats.
            För att klara detta krävs att t.ex. varor och tjänster som det
            offentliga finansierar och som köps eller görs, köps och görs
            så bra som möjligt för så liten kostnad som möjligt. Det är ett
            gott förvaltarskap av de gemensamma resurserna, t.ex. medborgarnas
            skattepengar.
          </note>
          <note>
            I lagen om offentlig upphandling finns i § 4 huvudregeln om affärsmässighet.
            Där står följande:
          </note>
          <note>
            "Upphandling skall göras med utnyttjande av de konkurrensmöjligheter
            som finns och även i övrigt genomföras affärsmässigt. Anbudsgivare,
            anbudssökande och anbud skall behandlas utan ovidkommande hänsyn."
            Det handlar alltså om affärsmässighet, om konkurrens och om icke-diskriminering.
          </note>
          <note>
            Som mål har vi alltså, och jag rekapitulerar: Det gemensamma
            bästa och hushållning med gemensamma resurser. Detta saknar jag
            för övrigt i lagtexten.
          </note>
          <note>
            Medlen är inte mål i sig utan medel. De är: affärsmässighet,
            konkurrens och icke-diskriminering.
          </note>
          <note>
            Fru talman! Nu skulle jag vilja fråga Bengt Silfverstrand om
            han håller med om min beskrivning av mål och medel. Om så är fallet,
            undrar jag på vilket sätt urvalsupphandling och förenklad upphandling
            med anbudsinfordran från endast en leverantör bidrar till att
            målen med offentlig upphandling uppfylls.
          </note>
          <note>
            Med handen på hjärtat - och nu ser jag att Sven-
          </note>
          <note>
            Erik Österberg också är här - undrar jag om inte
          </note>
          <note>
            Bengt Silfverstrand och Upphandlingskommitténs ordförande egentligen
            kunde tillstå sin förvåning över att regeringen ändå gjorde så
            lite av kommitténs betänkande. Det fanns ju ett majoritetsförslag
            som vi har hört, om ett konkurrens- och upphandlingsverk, om sanktionsmedel
            i form av en marknadsskadeavgift, talerätt för branschorganisationer
            etc. Det verkar helt enkelt som om inte Finansdepartementets politiska
            ledning ser målet klart. Man ser inte potentialen för offentlig
            upphandling. En korrekt upphandling efter alla konstens regler
            är ju inte bara affärsmässig, som jag har sagt, utan den är ju
            till för det gemensamma bästa.
          </note>
          <note>
            Nog kändes det märkligt i somras när biträdande näringsminister
            Sahlin den 3 juni gick ut i Dagens
          </note>
          <note>
            Industri och läxade upp kommuner för brister i den offentliga
            upphandlingen samtidigt som hennes kollega på Finansdepartementet
            bara några dagar tidigare presterat en fattig proposition i samma
            ämne. Propositionen bakom detta betänkande är ju, som vi har hört,
            innehållsmässigt så svag att man tvingas konstatera att den politiska
            styrningen varit liten, om inte obefintlig.
          </note>
          <note>
            Bakom lagförslaget finns ju, som vi tidigare hörde i Axéns inlägg,
            gemensamma förslag men också tre gedigna förarbeten dels från
            den statliga upphandlingskommittén, dels från Statskontoret samt
            dels från en internutredning på Finansdepartementet. Propositionen
            fångar nu enbart upp konstruktiva förslag från de två senare interna
            utredningarna om elektronisk upphandling. Av Upphandlingskommitténs
            tunga och brett förankrade förslag blev intet.
          </note>
          <note>
            Det sägs i propositionstexten att de viktiga förslagen från Upphandlingskommittén
            behöver beredas ytterligare. Men vad är det som behöver beredas
            ytterligare? Är det möjligen intresse och energi från
          </note>
          <note>
            Finansdepartementet?
          </note>
          <note>
            Nu finns det en bred enighet om behovet av en effektiv statlig
            tillsyn över offentlig upphandling. Vi har tidigare hört om det
            samlade värdet. Vi brukar ju inleda i stort sett varje debatt
            här med att nämna det -
          </note>
          <note>
            400 miljarder kronor, 20 % av BNP etc. Inte minst av den anledningen
            är det av stor betydelse att statsmakterna skapar ett varaktigt
            och stabilt institutionellt och legalt ramverk. Det ska borga
            för öppenhet, konkurrens, affärsmässighet och objektivet som det
            står i
          </note>
          <note>
            EU-förordningen, men också för målen om det gemensamma bästa.
          </note>
          <note>
            Det är alltså uppenbart att nuvarande ordning inte är tillfredsställande.
            Den kritik som har framförts kan säkert förklaras av begränsade
            resurser för NOU, en inte fullt så lämplig myndighetsstruktur
            och avsaknad av sanktionsmöjligheter.
          </note>
          <note>
            Ett huvudproblem med upphandlingslagen är att den alltför ofta
            inte följs. Den kritiken besvarade
          </note>
          <note>
            Mona Sahlin i nämnda artikel med att det troligen kommer ett
            vitesförslag till hösten. Ett genomarbetat förslag med kloka synpunkter
            från ett stort antal remissinstanser ledde inte till detta. Det
            är att beklaga.
          </note>
          <note>
            Man kan ju undra om inte Sahlin kände till det osv.
          </note>
          <note>
            Nu är hon inte här av förklarliga skäl.
          </note>
          <note>
            En förstärkning av lagen om offentlig upphandling och av tillsynsorganisationen
            är nödvändig, men den kan dröja länge. Detta drabbar ytterst medborgarna,
            eftersom det inte gagnar det gemensamma bästa som borde vara en
            ledstjärna för allt i denna kammare. Detta bär två departement
            och deras chefer ansvaret för, eftersom skattepengarna inte förvaltas
            optimalt.
          </note>
          <note>
            Jag återkommer till bifallsyrkandena. Jag måste höra med herr
            Axén vad han yrkade bifall till.
          </note>
          <note type="speaker">
            Anf. 3 LENA EK (c):
          </note>
          <note>
            Fru talman! Ledamöter och kära åhörare! Dagens debatt om offentlig
            upphandling blir väldigt lätt mycket teknisk och teoretisk och
            på det viset kanske ointressant för den som lyssnar. Men för de
            företag runtom i Sverige som ska försöka sälja produkter, överleva
            och kunna klara arbetstillfällena för de anställda är upphandlingsreglerna
            ofantligt viktiga. Det är också jätteviktigt för kommuninvånarna
            och invånarna i landstingen hur skattepengarna används och vilken
            effektivitet som finns. Det är viktigt för de anställda i det
            offentliga att man kan förutse ungefär hur uppdragen går. Det
            är också viktigt att man har en stabilitet i användningen av de
            här reglerna.
          </note>
          <note>
            Hur fungerar det i dag? I dag är detta en skräck för många på
            grund av oklara regler och mycket byråkrati samtidigt som det
            finns ganska starka sanktioner.
          </note>
          <note>
            På den kommunala sidan är det alltid en av de frågor som tas
            upp när man träffar fritidspolitiker runt om i landet. Hur gör
            man med detta? Vad betyder det här? Varför kan vi inte göra på
            det här viset? De här reglerna slår väldigt konstigt.
          </note>
          <note>
            Förutom att hela systemet är krångligt och svårhanterligt är
            det ibland resultatet av upphandling och reglernas utformning
            som stöter människor. Det handlar om att man inte kan upphandla
            så miljövänligt som man kanske vill.
          </note>
          <note>
            I Östergötland hade tidningen Östgöta Correspondenten för en
            tid sedan en stor artikel över en hel sida som handlade om skolmaten
            i skolorna i Linköpings kommun. Man hade tittat på varifrån de
            olika maträtterna och det som barnen åt kom. Transportvägarna
            var hemska. Pannkakorna hade åkt 150 mil, om jag inte minns fel,
            och det i ett län som traditionellt brukar betraktas som ett starkt
            jordbrukslän med en stark livsmedelsindustri. Sådana funktioner
            av den offentliga upphandlingen stöter både kommuninvånare, de
            anställda som ska sköta det och företag. Det finns andra exempel
            runt om i landet där man inte har kunnat upphandla så miljövänligt
            som man vill.
          </note>
          <note>
            Ett annat stort område som stöter och gör människor upprörda
            handlar om möjligheten att kunna dela upphandlingar. Det handlar
            om att kunna göra det på ett sådant sätt att många små företag
            kan vara med och tävla om större upphandlingar eller de stora
            summor som det ju handlar om i de här sammanhangen. Det är väldigt
            stötande. Det är känsligt. Som upphandlingsreglerna fungerar nu
            driver de mot mycket stora upphandlingar som bara mycket stora
            företag kan hantera. Det innebär ju i förlängningen att vi slår
            ut småföretag runt om i våra svenska kommuner samtidigt som vi
            på andra områden i myndigheterna och i andra debatter i den här
            riksdagen debatterar hur vi ska göra för att klara arbetstillfällena
            i de små kommunerna långt bort.
          </note>
          <note>
            Den här dubbelheten är för en person som bor i en sådan kommun
            väldigt konstig. Man undrar om inte vi i riksdagen faktiskt kan
            tänka på helheten, på alltihop samtidigt. Man undrar om vi verkligen
            måste fokusera på detaljer som gör att vi inte ser effekterna
            på andra områden.
          </note>
          <note>
            Det här är några av anledningarna till att det är jätteviktigt
            att vi ser över reglerna och funktionssätten när det gäller offentlig
            upphandling.
          </note>
          <note>
            Ytterligare en anledning är ju att det rör sig om stora summor,
            som har nämnts tidigare i den här talarstolen. Det rör sig om
            400 miljarder per år, 23 %
          </note>
          <note>
            av BNP. Det är alldeles självklart marknadspåverkande. Det är
            viktigt att vi inte stör marknadens funktionssätt genom att krångla
            till upphandlingen i onödan. Det är viktigt att vi också ser till
            att det är möjligt att spara i den offentliga sektorn för att
            pengar inte ska gå till administration och till tid för att tolka
            regler i upphandlingssystemet utan till det som är viktigast:
            vård, skola och omsorg.
          </note>
          <note>
            Jag blir lite bekymrad. Jag tror att de områden som jag har tagit
            upp liksom möjligheten att överklaga är viktiga för enskilda företag.
            Det är viktigt hur det här går till. Som liten företagare vågar
            man ibland inte överklaga en upphandling av rädsla för att bli
            utpekad, bli ovän med de som sitter i kommunen och sköter detta.
          </note>
          <note>
            De här områdena måste vi hantera så att upphandlingen kan fungera
            praktiskt och att det kan fungera för företag och kommuninvånare.
          </note>
          <note>
            Vi har i Centerpartiet sagt att det hade varit bättre att invänta
            sittande utredning. Det är ju inte särskilt många månader tills
            resultatet kommer. Då hade man kunnat ta alltihop i ett paket
            så att man på ett bättre sätt hade kunnat förutse hur systemet
            kommer att fungera efter regeländringarna. Jag tycker att det
            är synd att det inte är gjort.
          </note>
          <note>
            I det här sammanhanget är det också synd att regeringen när man
            nu har bestämt sig för att besluta om delar av det inte har gjort
            något åt toppen på pyramiden, att man inte försökt förenkla genom
            att slå samman de myndigheter som hanterar olika delar av systemet.
            Vi hade önskat att det hade varit möjligt.
          </note>
          <note>
            Ett annat område som jag gärna vill ta upp i den här debatten
            är att reglerna och sättet för upphandling faktiskt måste moderniseras.
            Nu håller vi på att bygga upp ett system av administration runt
            de här frågorna i alla kommuner, i alla landsting och i alla myndigheter
            som är resurskrävande. Det är väldigt många människor i Sverige
            i dag som jobbar med offentlig upphandling. Vi måste försöka motverka
            att byråkratidelen i detta sväller. Vi måste försöka använda den
            moderna tekniken som är upphandlad enligt konstens regler och
            som finns på skrivborden hos de kommunala tjänstemännen eller
            i landstingen för att förenkla och förbättra.
          </note>
          <note>
            Då kommer vi in på frågan om elektronisk upphandling, där regeringens
            ambition är alldeles för låg.
          </note>
          <note>
            Det måste vara mycket tydliga mekanismer som pekar mot att den
            nya tekniken ska användas på det här området för att spara i byråkratin.
            Målet tycker jag ska vara att upphandling i allra största utsträckning
            ska ske endast elektroniskt i framtiden.
          </note>
          <note>
            Det innebär att den här frågan måste drivas inom det europeiska
            samarbetet men också i Sverige. Det måste finnas en elektronisk
            databas, en anslagstavla där man kan lägga in upphandlingarna.
            Precis som
          </note>
          <note>
            Sverige offentligt har sett till att Post- och Inrikes
          </note>
          <note>
            Tidning har funnits för annonsering i alla år borde man ha en
            anslagstavla med motsvarande funktion i systemet. Det måste finnas
            en elektronisk anslagstavla för elektronisk upphandling för att
            inte byråkratin och pappershögarna ska växa handläggarna över
            huvudet när det gäller offentlig upphandling.
          </note>
          <note>
            Här finns alltså mycket att göra. Det är synd att regeringen
            bara har tagit ett halvt kliv framåt. Det är synd att man inte
            har tagit ett helhetsgrepp.
          </note>
          <note>
            Jag står självfallet bakom alla Centerpartiets yrkanden, men
            jag vill här, fru talman, yrka bifall till reservation 4, Upphandling
            under tröskelvärdena, och reservation 10.
          </note>
          <note type="speaker">
            Anf. 4 KARIN PILSÄTER (fp):
          </note>
          <note>
            Fru talman! Värderade kolleger! Kära läsare av riksdagsprotokollet!
            Frågan om offentlig upphandling kan ju, som mina kolleger tidigare
            har påtalat, kanske uppfattas som lite tråkig. Det är lätt att
            hålla med om det. Men i grunden handlar det om något helt annat
            än regler för upphandling under tröskelvärden. Det handlar om
            synen på den kommunala och statliga verksamheten, den offentliga
            verksamheten. Det handlar om hur vi ser till att man får valuta
            för skattepengarna.
          </note>
          <note>
            Genom att mer använda sig av upphandling i stället för egen regi
            kan man mycket aktivt bidra till att öppna upp för nyföretagande.
            Man kan se till att driva verksamhetsutvecklingen på ett helt
            annat sätt och framför allt se till att människor får valuta för
            sina skattepengar.
          </note>
          <note>
            Det här är bland mycket annat en viktig kvinnofråga. Jag tänkte
            uppehålla mig lite vid det, för jag tycker att många av de andra
            viktiga frågorna redan har nämnts här.
          </note>
          <note>
            I dag är det ju så att kvinnor generellt har lägre löner än vad
            män har, vilket betyder att de har mindre pengar att betala skatt
            med. Det betyder att kvinnor kanske i ännu högre grad än män är
            intresserade av att man inte behöver ta ut mer skatt än nödvändigt
            och att man får valuta för skattepengarna. Det är också så att
            kvinnor i dag i det samhälle som präglas av bristande jämställdhet
            är mer beroende än män av offentliga tjänster som t.ex. vård,
            skola och barnomsorg.
          </note>
          <note>
            Det betyder att när man inte får valuta för skattepengarna och
            när välfärdstjänsterna inte är så bra som de skulle kunna vara
            drabbar det kvinnor mer än vad det drabbar män i dagens samhälle.
            Det betyder att det är ett allmänt kvinnointresse att se till
            att man kan driva verksamhetsutvecklingen och att man kan få mer
            valuta för skattepengarna - i ännu högre grad än vad det är ett
            intresse för män.
          </note>
          <note>
            Det är också så att kvinnor i dag på den könsuppdelade arbetsmarknaden
            i stor utsträckning finns inom de yrkesområden som ligger under
            den offentliga sektorn där konkurrensen och mångfalden är alltför
            bristande. Att genom entreprenadupphandlingar öka mångfalden är
            också ett sätt att bidra till att kvinnor kan få fler olika arbetsgivare
            att välja emellan.
          </note>
          <note>
            Genom den konkurrens som då uppstår kan man få möjligheter till
            en bättre löneutveckling och över huvud till de bättre arbetsvillkor
            som det ofta innebär att jobba i en mer decentraliserad organisation.
          </note>
          <note>
            Verkligheten ute på fältet visar att kvinnor får högre löner
            när de offentliga tjänsterna blir konkurrensutsatta, och det är
            mycket bra.
          </note>
          <note>
            Det här betyder alltså att den majoritet som i dag styr landet,
            s, v och mp, och som har sagt att de samarbetar om bl.a. jämställdhetsfrågorna,
            i det här avseendet enligt min uppfattning inte bara har tappat
            tempo utan över huvud taget aldrig har fått upp något tempo.
          </note>
          <note>
            Fru talman! Frågan om offentlig upphandling tangerar till stor
            del nästa debatt om kommunal ekonomi i största allmänhet, men
            jag tänker ändå försöka sortera upp begreppen i detta sammanhang.
            Genom att i stor utsträckning använda upphandling i stället för
            att driva verksamhet i egen regi skapar man bra villkor för småföretagare.
            Man skapar en större marknad.
          </note>
          <note>
            Varför ska man då göra det? Enligt klassisk marknadsteori är
            det inte för att gynna producenterna, utan det är faktiskt till
            för att gynna konsumenterna, och konsumenterna som utnyttjar den
            kommunala servicen är skattebetalare. Att genom upphandling skapa
            bra villkor för småföretagarna är ett medel att gynna skattebetalare
            och kunder, och jag tycker därför att det är en plikt för oss
            politiker att klara den uppgiften.
          </note>
          <note>
            Vi har i dag en ganska bra lag, även om den kan förbättras, men
            man behöver också se till att övervakningen fungerar. Jag tillhör
            den grupp i denna kammare som är besviken över att regeringen
            är så sen när det gäller att få till stånd en förändring av övervakningen.
            Vi har från de borgerliga partierna ett gemensamt motförslag om
            att regeringen nu skulle kunna komma till skott med att se till
            att Konsumentverket får lite mera klös.
          </note>
          <note>
            Det är också väldigt viktigt att man kan få till stånd en förändring
            av hur talerätten fungerar. Det är nästan omöjligt att kräva att
            ett litet företag, som kanske för sin överlevnad är beroende av
            att den stora kunden, kommunen, kan överväga att köpa också nästa
            gång, ska ha råd eller möjlighet att föra talan om det tycker
            att upphandlingen har skett på fel sätt.
          </note>
          <note>
            Detta är allmänt bekant och omvittnat, och det vore på sin plats
            att snabbt se till att någon annan instans, nämligen branschorganisationen,
            skulle kunna föra talan.
          </note>
          <note>
            Jag tycker att en annan viktig del i det fortsatta arbetet skulle
            vara att finna former för avknoppning.
          </note>
          <note>
            Historiskt har de som har velat jobba med förskolor, sjukhem,
            skolor o.d. egentligen bara haft möjlighet att arbeta inom offentlig
            sektor. Att få till stånd en bred flora av företagare som på entreprenad,
            med kundvalsmodeller eller på andra sätt jobbar inom de här branscherna
            kräver en transformering av systemet.
          </note>
          <note>
            Man kan inte bara växa upp vid sidan av, eftersom systemen i
            dag är relativt väl utbyggda. Det gäller att hitta bra former
            som inte bara ligger inom lagens råmärken utan också inom lagens
            avsikter.
          </note>
          <note>
            Hur man ska komma fram till detta är kanske inte i alla lägen
            helt klart. Vi har i vår reservation skrivit att vi tycker att
            man bör fundera på att företag som knoppas av under en begränsad
            tid ska kunna undantas från upphandling, så att de får en chans
            att kasta loss från kommunen eller landstinget. Det kan också
            finnas många andra idéer. Något som ytterligare skulle hjälpa
            upp det här är att man delar upp anbuden i mindre enheter, vilket
            Lena Ek var inne på. Det skulle då bli möjligt för en småföretagare,
            inte bara för de stora drakarna, att lämna in anbud.
          </note>
          <note>
            Det är också viktigt att det ställs för upphandlingen relevanta
            krav och i lagstiftningen klargörs på vilket sätt man har rätt
            att ställa miljökrav, som också ska vara relevanta.
          </note>
          <note>
            Allt det här och mycket till behöver man gå vidare med för att
            den offentliga upphandlingen ska kunna fungera mycket bättre.
            Det är viktigt för att driva på möjligheterna till verksamhetsutveckling
            och för att vi ska få valuta för skattepengarna. Det är också
            viktigt för att vi ska kunna få rättvisa löner och bättre arbetsvillkor
            för kvinnor.
          </note>
          <note>
            Därför, fru talman, står jag fast vid alla mina reservationer.
            Jag nöjer mig dock med att yrka bifall till reservation nr 2.
          </note>
          <note type="speaker">
            Anf. 5 BENGT SILFVERSTRAND (s):
          </note>
          <note>
            Fru talman! Den offentliga upphandlingen har debatterats flitigt
            under de senaste åren. Medan diskussionen i ett inledande skede
            i huvudsak begränsade sig till frågor om affärsmässighet, rätt
            pris och besparingsmöjligheter har perspektivet nu glädjande nog
            vidgats till att omfatta också samhälleliga mål, miljökrav, antidiskrimineringsregler,
            jämställdhet m.m.
          </note>
          <note>
            Det samhällsekonomiska intresset av en väl fungerande offentlig
            upphandling är naturligtvis betydande, och det kan i stort finnas
            en samstämmighet i synen mellan de olika partierna mot bakgrunden
            av den ökande omfattning som denna upphandling numera har. Vi
            har fått olika uppgifter, men enligt de senast tillgängliga skulle
            upphandlingsvolymen uppgå till ca 400 miljarder kronor per år.
            Det motsvarar nästan en fjärdedel av hela BNP. I detta ligger
            självklart betydande möjligheter att uppnå besparingar i de offentliga
            utgifterna.
          </note>
          <note>
            Regeringen tillkallade 1998 en särskild utredningsman för att
            se över organisationen av Nämnden för offentlig upphandling. Fr.o.m.
            maj 1999 ser en parlamentarisk utredning, Upphandlingskommittén,
            över dessa frågor. Den ska avlämna sitt slutbetänkande i december
            månad. Vi kan konstatera att vi då har anledning att återkomma
            till dessa frågor. Alla problem behöver inte lösas i dag.
          </note>
          <note>
            Informationssamhällets snabba utveckling präglar i hög grad det
            betänkande som vi nu behandlar, vilket i sin tur bygger på regeringens
            proposition Offentlig upphandling i informationssamhället. Upphandlande
            enheter föreslås få möjlighet att tillåta att anbud och anbudsdansökningar
            lämnas genom elektronisk överföring eller på annat sätt. Vidare
            föreslås att telefonitjänster oavsett värde ska omfattas av upphandlingsreglerna.
            En ny upphandlingsform för upphandling under tröskelvärdena, urvalsupphandling,
            är ett annat förslag. Slutligen föreslås att en enhet som använder
            förenklad upphandling - med några begränsade undantag - alltid
            ska annonsera upphandlingen i en elektronisk databas som är allmänt
            tillgänglig eller annonsera på annat sätt som leder till effektiv
            konkurrens. Svaret till Per Landgren är alltså mycket enkelt.
          </note>
          <note>
            Det finns betryggande möjligheter att tillgodose de önskemål
            och målsättningar som Per Landgren givit uttryck för.
          </note>
          <note>
            Det är alltså både viktigt och möjligt att redan nu fatta beslut
            på dessa delområden, där vi har ett fullödigt beslutsunderlag.
            I andra avseenden, t.ex. vad gäller de framtida tillsynsuppgifterna,
            krävs ytterligare beredning, samtidigt som det är logiskt och
            naturligt att avvakta Upphandlingskommitténs slutbetänkande i
            frågor som exempelvis avser det svenska arbetet med upphandlingsfrågor
            inom den europeiska unionen, miljöhänsyn, möjligheter att upphandla
            lokalt samt att ta in s.k. antidiskrimineringsregler i upphandlingsavtalet.
          </note>
          <note>
            Eftersom det här rör sig om ett antal enkla och praktiska förändringar
            av lagen om offentlig upphandling, förenklingar som inte minst
            är till gagn för de mindre företagen, framstår Centerpartiets
            yrkande om avslag på propositionen som något av en logisk kullerbytta.
          </note>
          <note>
            I 1 kap. lagen om offentlig upphandling finns gemensamma regler
            och definitioner som i princip gäller för såväl de direktivstyrda
            upphandlingarna över tröskelvärdena enligt 2-5 kap. som de icke
            direktivstyrda upphandlingarna under tröskelvärdena enligt
          </note>
          <note>
            6 kap. Man kan konstatera att upphandlingen enligt
          </note>
          <note>
            6 kap. sammantaget är mer omfattande än den upphandlidng som
            sker enligt de direktivstyrda reglerna.
          </note>
          <note>
            Det görs ca 200 000 förenklade upphandlingar årligen enligt de
            bestämmelserna. Därtill kommer ett betydande antal direktupphandlingar.
          </note>
          <note>
            Mot bakgrund av de höga sammanlagda värden som upphandlingar
            under tröskelvärdena representerar bör de upphandlingarna enligt
            vår uppfattning också fortsättningsvis regleras i lagen om offentlig
            upphandling. Det finns därför inga skäl till att s.k. B-
          </note>
          <note>
            tjänster under tröskelvärdena ska undantas från lagen.
          </note>
          <note>
            Däremot kan det finnas anledning att närmare överväga omfattningen
            av regelverket, varför Upphandlingskommitténs nära förestående
            slutbetänkande i detta avseende bör avvaktas.
          </note>
          <note>
            Slutligen återkommer några "gamla skivbekanta", dvs. borgerliga
            motioner som kräver en särskild lag om konkurrensneutralitet vid
            offentlig prissättning.
          </note>
          <note>
            Man vill ha en lag med krav på att offentlig näringsverksamhet
            ska redovisas skild från annan verksamhet. De borgerliga motionärerna
            vill samtidigt att det ska införas en regel som gör offentlig
            näringsverksamhet olaglig om den inte beslutas formellt av staten,
            kommuner eller landsting.
          </note>
          <note>
            De sakliga skälen för förslagen är mycket svaga.
          </note>
          <note>
            Det har inte kommit någonting nytt i argumenteringen. Redan nu
            finns regleringar om konkurrensneutralitet i lagen om offentlig
            upphandling. Sedan 1998
          </note>
          <note>
            finns dessutom ett särskilt råd för konkurrens på lika villkor
            mellan privat och offentlig sektor. I detta råd ingår representanter
            för både offentlig och privat verksamhet. I Regeringskansliet
            arbetar dessutom en grupp med att göra probleminventering beträffande
            förutsättningarna för rättslig prövning när kommunal och privat
            näringsverksamhet möts. Det finns än en gång anledning att understryka
            det självklara i att kommunerna ska kunna bedriva verksamhet i
            egen regi om de så önskar.
          </note>
          <note>
            Fru talman! Jag yrkar bifall till utskottets hemställan i dess
            helhet och avslag på samtliga reservationer.
          </note>
          <note type="speaker">
            Anf. 6 GUNNAR AXÉN (m) replik:
          </note>
          <note>
            Fru talman! Nämnden för offentlig upphandling anser att det går
            att spara upp till 20 000 miljoner kronor för den offentliga sektorn
            genom en skärpt lagstiftning, bättre tillsyn och sanktionsmöjligheter.
          </note>
          <note>
            Det motsvarar nästan halva kostnaden för grundskolan. Beloppet
            20 000 miljoner kronor motsvarar ungefär 50 000 tjänster inom
            vården.
          </note>
          <note>
            Anser Bengt Silfverstrand att det är rimligt att regeringens
            saktfärdighet vad gäller att föreslå lagändringar inom detta område
            kostar skattebetalarna
          </note>
          <note>
            20 000 miljoner kronor?
          </note>
          <note>
            Det skulle sannolikt vara möjligt att öka besparingarna i den
            offentliga sektorn för skattebetalarna långt över den nivån, bl.a.
            genom de förslag som
          </note>
          <note>
            Bengt Silfverstrand nämnde i slutet av sitt anförande.
          </note>
          <note>
            Vi från de borgerliga partierna vill gå längre i kraven på offentlig
            upphandling. Det skulle vara intressant att veta om Bengt Silfverstrand
            anser att det är rimligt att regeringens saktfärdighet kostar
            skattebetalarna så pass mycket.
          </note>
          <note>
            Fru talman! I hastigheten yrkade jag tidigare av misstag bifall
            till reservation nr 5. Jag tar tillbaka det yrkandet.
          </note>
          <note type="speaker">
            Anf. 7 BENGT SILFVERSTRAND (s) replik:
          </note>
          <note>
            Fru talman! Jag anser att det är rimligt att ta till vara alla
            möjligheter för en ännu effektivare offentlig upphandling än den
            vi har i dag. Bl.a. är det viktigt att avvakta de förslag från
            Upphandlingskommittén som nu är nära förestående. Det gäller exempelvis
            en utvidgning av möjligheterna att upphandla lokalt, så att Lena
            Eks pannkakor i fortsättningen inte behöver åka 120 mil.
          </note>
          <note type="speaker">
            Anf. 8 GUNNAR AXÉN (m) replik:
          </note>
          <note>
            Fru talman! Det finns ingenting som hindrar att regeringen i
            dag lägger fram förslag om de frågor som Upphandlingskommittén
            har redovisat i sitt delbetänkande. Där finns en lång rad förslag
            som innebär bättre tillsyn, översyn, skärpt lagstiftning och sanktionsmöjligheter
            för att åstadkomma en bättre och effektivare offentlig upphandling.
            Vi skulle redan i dag kunna åstadkomma betydande besparingar för
            skattebetalarna om regeringen visade lite handlingskraft i frågan.
          </note>
          <note type="speaker">
            Anf. 9 BENGT SILFVERSTRAND (s) replik:
          </note>
          <note>
            Fru talman! Det finns ingenting som hindrar myndigheter, kommuner
            osv. att med utgångspunkt i de regler som gäller åstadkomma ännu
            större besparingar än i dag. De förslag som Gunnar Axén efterlyser
            finns i det slutbetänkande som kommer att redovisas om bara någon
            månad. Då är det rimligt att avvakta de förslagen, precis som
            i andra sammanhang. Det pågår också ett beredningsarbete i Regeringskansliet.
          </note>
          <note>
            Vi kan räkna med att vi får möjlighet att ta ställning till de
            förslagen under nästa år. Det finns ingen anledning att fatta
            beslut på så dåligt underlag som man fortfarande har, innan utredningen
            har redovisat sina slutförslag.
          </note>
          <note type="speaker">
            Anf. 10 PER LANDGREN (kd) replik:
          </note>
          <note>
            Fru talman! Nu gäller inte längre december. Det senaste budet
            är mars. Då är Sverige ordförande i EU.
          </note>
          <note>
            Dessutom blir det remisstid, så det kan skjutas på framtiden.
            Det är inte bra. Då förlorar man tid och resurser.
          </note>
          <note>
            Jag hörde inget annat än att Bengt Silfverstrand instämde i min
            beskrivning av målen för upphandlingen och medlen affärsmässighet,
            konkurrens och icke-diskriminering. Målet är det gemensamma bästa.
          </note>
          <note>
            Vad exakt i förslaget om förenklad upphandling leder fram till
            målet, enligt Bengt Silfverstrand? Där kan man gå förbi just konkurrensen.
            Man åsidosätter ett medel. Ändå tycks Bengt Silfverstrand mena
            att målet det gemensamma bästa uppfylls. Vad exakt främjar målet?
            Det är rimligt att lagstiftningen ska främja målet.
          </note>
          <note type="speaker">
            Anf. 11 BENGT SILFVERSTRAND (s) replik:
          </note>
          <note>
            Fru talman! Man kan uppnå besparingar och bättre hushållning
            med resurser på olika sätt. Ett sätt är att öka konkurrensen.
            Vi är överens om att det kan vara en bra metod. Det har lett till
            vissa konkreta positiva resultat. Ett annat sätt att åstadkomma
            besparingar och bättre hushållning med knappa resurser är effektivisering
            av systemet, exempelvis så som nu sker i och med förslaget om
            urvalsupphandling och förenklad upphandling. Då tillgodoser man
            kraven på rättssäkerhet och eliminerar möjligheterna till godtycke
            genom att exempelvis vid urvalsupphandlingar se till att det är
            ett oeftergivligt krav att den upphandlande enheten annonserar
            sin ansökningsinbjudan. Det är ett klart och rakt svar på Per
            Landgrens fråga.
          </note>
          <note type="speaker">
            Anf. 12 PER LANDGREN (kd) replik:
          </note>
          <note>
            Fru talman! Det blir en effektivisering genom att man går vid
            sidan av konkurrensen. Bengt Silfverstrands argumentering är fortfarande
            oklar.
          </note>
          <note>
            Jag har fått en snäll påminnelse om att jag ska yrka bifall till
            reservation 8, som jag har skrivit på min lapp. Den handlar precis
            om det. Hur kan man uppnå målet genom att åsidosätta medel som
            ska leda till målet?
          </note>
          <note type="speaker">
            Anf. 13 BENGT SILFVERSTRAND (s) replik:
          </note>
          <note>
            Fru talman! Man åsidosätter inte utan man begränsar, i ett läge
            där det finns en uppsjö av ansökningar. Det finns väl analyserat.
            Det går inte att säga att ett alltför stort antal anbud leder
            till bättre konkurrens, konkurrensneutralitet eller högre effektivitet.
          </note>
          <note>
            Det är dock oerhört viktigt att alla får samma möjlighet. Det
            får de genom att ansökningsinbjudan annonseras offentligt.
          </note>
          <note>
            Slutligen vill jag notera att Per Landgren har begåvat kammaren
            med ännu ett klassiskt uttryck. Han står sedan tidigare för "vi
            hakar på" när det gäller moderaterna. Nu har vi i dag fått höra
            "jag ska höra med herr Axén". När kommer sammanslagningen mellan
            Moderaterna och Kristdemokraterna?
          </note>
          <note type="speaker">
            Anf. 14 KARIN PILSÄTER (fp) replik:
          </note>
          <note>
            Fru talman! Den attityd som Bengt Silfverstrand visar, som representant
            för hela majoriteten, är slående. Jag hoppas att alla andra noterar
            det. Ni försvårar den förnyelse som skulle kunna leda till att
            människor får mer valuta för skattepengarna genom att verksamheterna
            blir billigare. Men att räkna kronor är inte det enda. Det handlar
            också om kvalitet, att man ska få mer för sina skattepengar. Ett
            sätt att få högre kvalitet är att verksamheterna utvecklas. Ett
            annat sätt är den olikhet som leder till att var och en kan hitta
            det man gillar.
          </note>
          <note>
            Ni samarbetar med partier som påstår sig vara feministiska. I
            ert nya partiprogramsförslag sägs att ni också ska bli feministiska.
            Ändå är ni totalt kallsinniga till den stora och viktiga utveckling
            som handlar om kvinnors villkor på jobbet - bättre lön, fler arbetsgivare
            att välja mellan och den förbättrade arbetsorganisation som mångfald
            och småskalighet kan innebära. Jag tycker att det är slående.
            Jag hoppas att de som lyssnar på debatten tar till sig det.
          </note>
          <note>
            Det som också är slående är er passivitet att ta tag i de förslag
            som kommittén har lagt fram för länge sedan. Den ansåg tydligen
            förslagen så viktiga att den ville lägga fram ett delbetänkande.
            Ni sänder olika signaler både med vad ni gör och med vad ni inte
            gör.
          </note>
          <note>
            Den signal ni sänder är en fruktansvärd passivitet.
          </note>
          <note type="speaker">
            Anf. 15 BENGT SILFVERSTRAND (s) replik:
          </note>
          <note>
            Fru talman! Vi tar till vara alla de möjligheter till utveckling
            som föreligger. Det betänkande som behandlas i dag är ett klart
            steg i den riktningen, och det kommer ytterligare.
          </note>
          <note>
            De jämställdhetsaspekter som Karin Pilsäter nu talar om och som
            är oerhört viktiga kommer Upphandlingskommittén också inom sitt
            fögderi att behandla. Det kommer naturligtvis ytterligare förslag
            som vi har anledning att ta ställning till.
          </note>
          <note>
            Sedan försöker Karin Pilsäter göra en enkel poäng. Det låter
            nästan som att kvinnor skulle vara diskriminerade av den offentliga
            sektor vi har i dag.
          </note>
          <note>
            De som tjänar mest på att vi har en stark offentlig sektor är
            just kvinnorna.
          </note>
          <note>
            Det handlar självklart om att vi ska hushålla bättre med de skattepengar
            vi har i dag. På den punkten är vi överens. Men kom inte och påstå
            att de förslag som nu läggs fram, eller de förslag som vi inte
            har sett men som kommer inom kort, på något sätt skulle missgynna
            kvinnorna.
          </note>
          <note>
            Det är precis tvärtom. Kvinnorna är den grupp i samhället som
            är mest betjänt av en stark och dynamisk offentlig sektor.
          </note>
          <note type="speaker">
            Anf. 16 KARIN PILSÄTER (fp) replik:
          </note>
          <note>
            Fru talman! Jag vet inte om Bengt Silfverstrand inte lyssnade
            så noga på vad jag sade, eftersom det var precis det jag sade
            i mitt inlägg. Problemet är att ni gör för lite.
          </note>
          <note>
            Ni ser det som ett framtida mål att kvinnor fortfarande ska vara
            beroende av den offentliga sektorn och inte kunna ha den makt
            över sina egna liv som männen i alla tider har tyckt varit självklar
            för deras del.
          </note>
          <note>
            Vad vi är ute efter är att ni ska gå lite mer på offensiven och
            se till att kvinnor kan få fler olika arbetsgivare att välja mellan
            så att de inte är beroende av politiker som arbetsgivare. De betalar
            uppenbarligen usla löner och kan inte se till att arbetsorganisationen
            fungerar.
          </note>
          <note>
            Ni gör för lite. Det är inte alls entydigt några förbättringar
            utan det är i många fall försämringar. Det är de signaler ni sänder.
            Om vi tittar lite runtomkring frågorna handlar det om förbud mot
            privata sjukhus och att försvåra för friskolor.
          </note>
          <note>
            Vad sänder ni för signaler i de frågorna? Ni talar om antidiskrimineringsregler.
            Vad är det som är viktigt för kvinnor? Det är att man får en utveckling
            av arbetsmarknaden. Det handlar inte om att det ska sitta kommunala
            tjänstemän och kräva att enmanskonsulter ska skriva jämställdhetsplaner
            om sig själva för att kunna få vara med på en upphandling. Det
            försämrar för kvinnor att kunna få anbud.
          </note>
          <note>
            Ni talar om lokal protektionism. På vilket sätt skulle det gynna
            skattebetalarna, oavsett om de är kvinnor eller män? Ni sänder
            signaler om att man ska kunna ställa miljökrav. Det kanske mer
            är protektionistiska krav än miljökrav som går att leva upp till
            och är relevanta för produkten. De signalerna är också viktiga.
          </note>
          <note>
            Era signaler handlar inte om att det ska bli en mångfald i ett
            kvinnligt småföretagande. Det ska fortfarande vara politiker som
            ska få ännu större möjligheter att sitta och peka, peta och bestämma
            precis hur allt ska vara.
          </note>
          <note type="speaker">
            Anf. 17 BENGT SILFVERSTRAND (s) replik:
          </note>
          <note>
            Fru talman! I sitt senaste inlägg hävdar Karin Pilsäter att kvinnor
            skulle vara diskriminerade av att ha politiker som arbetsgivare,
            dvs. den offentliga sektorn.
          </note>
          <note>
            Nu har Karin Pilsäters förslag och metoder prövats i Stockholm,
            i Västra Götaland och i Region
          </note>
          <note>
            Skåne. Där har man avknoppat och privatiserat offentlig verksamhet
            som ett självändamål.
          </note>
          <note>
            Det återstår för Karin Pilsäter och Folkpartiet -
          </note>
          <note>
            och hela den borgerliga gruppen, skulle jag vilja säga
          </note>
          <note>
            - att bevisa att kvinnornas jämställdhet och frihet har ökat
            i Västra Götaland, Region Skåne och Stockholms län.
          </note>
          <note>
            Är det inte precis tvärtom, dvs. att en utarmad offentlig sektor
            i första hand har drabbat kvinnorna?
          </note>
          <note type="speaker">
            Anf. 18 SVEN-ERIK ÖSTERBERG (s):
          </note>
          <note>
            Fru talman! Jag tänker göra några mycket korta kommentarer. Som
            Per Landgren sade är jag ordförande i Upphandlingskommittén, som
            nu håller på med sitt slutbetänkande. Som också har sagts här
            har vi fått en förlängning till den 1 mars för att mer noga kunna
            penetrera några frågor.
          </note>
          <note>
            Jag ska kommentera några saker som har dykt upp i dagens debatt
            och som det kanske kan vara intressant för ledamöterna och också
            åhörarna att höra mer om. Det har talats mycket om regler, regelstyrning
            och rättvisa för leverantörer osv. och att det gäller att få en
            ordentlig behandling vid offentlig upphandling.
          </note>
          <note>
            De här frågorna har diskuterats mycket i kommittén. De fanns
            med i diskussionerna inför delbetänkandet och de finns också med
            i nuvarande diskussion. Hur kan man få ett system på marknaden
            som fungerar bättre och där man slipper domstolsförhandlingar
            med talerätt och sådana saker, som i och för sig är en sak för
            sig? Det finns ett resonemang som är intressant, men jag vet inte
            var kommittén slutgiltigt kommer att hamna.
          </note>
          <note>
            Det förs en diskussion om ett upphandlingsråd som skulle vara
            sammansatt dels av leverantörer, dels av upphandlare. Staten kan
            kanske ha en viss roll i det. Där kan man lite mer på tu man hand
            diskutera hur upphandlingsförfarande, tvister och sådant skulle
            kunna lösas. Jag tycker att det är en intressant del i den svenska
            samhällsbilden. Det gäller att försöka lösa tvisterna innan de
            går så långt att det blir ett domstolsförfarande.
          </note>
          <note>
            Det var någon här som sade att offentlig upphandling kanske uppfattas
            som något tråkigt. När man jobbar nära med dessa frågor är det
            oerhört intressant.
          </note>
          <note>
            Dessutom är det väldigt stora resurser som berörs, som också
            har nämnts här. Det man kan säga om den offentliga upphandlingen
            är att alla kanske inte riktigt tar upphandlingen riktigt på allvar
            på det sätt som man skulle önska överallt.
          </note>
          <note>
            I många kommuner är upphandling inte en prioriterad del. Upphandlingsansvarige
            eller upphandlingsavdelningen har många gånger en undanskymd tillvaro.
            Statusen skulle kanske höjas lite grann på upphandlingen. Det
            handlar ändå om väldigt stora resurser som totalt hanteras. Där
            skulle kanske ett upphandlingsråd kunna vara ett led att komma
            på rätt väg.
          </note>
          <note>
            Det har hänt ganska mycket under de senaste åren.
          </note>
          <note>
            Det har än mer blivit fokus på frågorna. Under den allmänna motionstiden
            nu senast strömmade det in alltfler motioner om detta ämne. Dessa
            områden är oerhört komplicerade. Vi har en ganska bestämd uppfattning
            om hur vi skulle vilja ha det i Sverige.
          </note>
          <note>
            Men vi har också en gemensamhetsrätt som är väldigt omfattande
            på just detta område.
          </note>
          <note>
            Ett område där Sverige har kommit mycket långt gäller miljöhänsyn
            vid offentlig upphandling. Det var någon som sade att den svenska
            regeringen har tagit ganska god tid på sig och att det tar lång
            tid att komma fram. Kommissionen är inte mycket bättre på det
            området. Den lovade att den skulle komma med ett tolkningsmeddelande
            tidigt detta år. Det skulle lösa en del av de frågor som kommittén
            ska behandla. Det tolkningsmeddelandet har fortfarande inte kommit.
          </note>
          <note>
            Jag hoppas för allt i världen att det verkligen kommer innan
            kommittén ska lägga fram sitt huvudbetänkande. Det utgör grunden
            för vilken nationell lagstiftning vi skulle kunna ha på det här
            området. Vi skulle kunna ta ett steg framåt och bättre få in miljön
            i offentlig upphandling än som har varit fallet hittills.
          </note>
          <note type="speaker">
            Anf. 19 GUNNAR AXÉN (m) replik:
          </note>
          <note>
            Fru talman! Det är nu ett år sedan Upphandlingskommittén med
            Sven-Erik Österberg som ordförande lade fram sitt delbetänkande.
            Det är ett delbetänkande som innehåller flera goda förslag till
            hur den offentliga upphandlingen skulle kunna förbättras. De förbättringarna
            skulle kunna leda till betydande besparingar för den offentliga
            sektorn och för skattebetalarna.
          </note>
          <note>
            Vi hörde nyligen i tidigare inlägg Sven-Erik Österbergs partikollega
            Bengt Silfverstrand säga att man ännu inte kunde fatta beslut
            på ett så dåligt underlag som man fortfarande har. Jag antar att
            han då syftade på Upphandlingskommitténs delbetänkande, eftersom
            det var motivet för att man inte skulle kunna lägga fram lagförslag
            som förbättrar den offentliga upphandlingen. Jag undrar om Sven-Erik
            Österberg instämmer i sin partikollegas recension av delbetänkandet.
          </note>
          <note>
            Min andra fråga till Sven-Erik Österberg är: När kommer förslagen
            från regeringen? Utredningen har ju nu fått förlängd tid, till
            mars, när det gäller att komma med sitt slutbetänkande i frågorna.
            Kommer det att ta två år från det att delbetänkandet är lagt till
            dess att vi kan förvänta oss några förslag från regeringen? Är
            det rimligt med tanke på de miljarder som skattebetalarna årligen
            förlorar på saktfärdigheten från majoritetens sida?
          </note>
          <note type="speaker">
            Anf. 20 SVEN-ERIK ÖSTERBERG (s):
          </note>
          <note>
            Fru talman! När det gäller den första frågan kan jag säga att
            jag inte i min vildaste fantasi kan tänka mig att Bengt Silfverstrand
            skulle tycka att delbetänkandet är dåligt i sig. Det måste i så
            fall vara en missuppfattning från Gunnar Axéns sida.
          </note>
          <note>
            Däremot kan det väl vara så att många av de frågor som finns
            i delbetänkandet hänger ihop med slutresultatet i huvudbetänkandet,
            och det är också den information som jag har diskuterat med regeringen
            på det här området. Därför finns det skäl att återkomma när det
            gäller en rad frågor där det här i dag har kommit kritik från
            ledamöterna. De har undrat varför man inte har kommit framåt.
            Det är regeringens absoluta mening att man också ska ta med den
            delen när detta kommer ihop med huvudbetänkandet. På så sätt kan
            man väl säga att underlaget, isolerat, i sig kan vara för smalt.
          </note>
          <note>
            Frågan om tidsaspekten och när det här ska komma kan jag faktiskt
            inte svara riktigt på. Min huvuduppgift är att leverera det här
            till den 1 mars, och det ska vi klara av. Sedan vidtar naturligtvis
            i vanlig ordning en remissomgång på tre månader, och så småningom
            ska det väl också bli en proposition. Men jag kan instämma med
            dem som har sagt att det naturligtvis är viktigt att vi kommer
            framåt och får en bra lagstiftning som täcker upp det här, så
            att vi får en effektiv offentlig upphandling. Jag kan hålla med
            de talare som tidigare har sagt det.
          </note>
          <note type="speaker">
            Anf. 21 PER LANDGREN (kd):
          </note>
          <note>
            Fru talman! Sven-Erik Österberg, som ordförande, hörde ju min
            argumentering när det gäller mål och medel. Om nu målet är det
            gemensammas bästa och detta ska uppnås genom affärsmässighet,
            konkurrens, objektivitet och icke-diskriminering vill jag ställa
            en fråga till Sven-Erik Österberg.
          </note>
          <note>
            Jag ställer frågan så här: Ser Sven-Erik Österberg någon som
            helst risk att medlen för t.ex. konkurrens kan förbigås vid urvalsupphandling
            och förenklad upphandling med anbudsinfordran från endast en leverantör?
            Ser kommitténs ordförande någon risk att den här lagstiftningen
            kan göra att medlen inte leder till det önskade målet?
          </note>
          <note type="speaker">
            Anf. 22 SVEN-ERIK ÖSTERBERG (s):
          </note>
          <note>
            Fru talman! En bred diskussion i kommittén handlade ju faktiskt
            om att det finns en rad olika krav när det gäller vilka mål man
            ska kunna ha med en offentlig upphandling. Det är antidiskrimineringsklausuler.
            Det är samhällspolitiska mål. Det kan vara miljömål och annat.
          </note>
          <note>
            Man kan ganska lätt konstatera att allt det här vägs in i förhållande
            till den rena affärsmässigheten, som åtminstone i näringslivsbegrepp
            handlar om best value for money, som man säger utomlands, dvs.
            var man får mest för pengarna. Det är klart att allt som man lägger
            till blir en balans mot det här med vad ett maximalt gott pris
            kan vara. Men det kan också finnas, och det finns, ett värde när
            det handlar om skattebetalarnas pengar som handlar om att andra
            mål är viktiga att uppnå. De är kanske minst lika viktiga som
            just vad varje krona är värd. Om det t.ex. finns antidiskrimineringsdelar
            i det här och man får ett mer harmoniskt samhälle så spar man
            också pengar.
          </note>
          <note>
            Jag vet att det är ett mycket komplicerat resonemang i det läge
            som är, men kommittén har en ganska försiktig inställning när
            det gäller det här. Man får ju inte lägga till så många avvikande
            saker att man tar bort huvudkärnan när det gäller offentlig upphandling,
            nämligen att priset naturligtvis är oerhört viktigt.
          </note>
          <note>
            Det är naturligtvis det viktigaste i det här. Men man kan heller
            inte tycka att det är fel att man också lägger in andra mål, men
            det här måste hanteras på ett vettigt sätt.
          </note>
          <note>
            När det gäller direktupphandling och sådant ska man ha klart
            för sig att det är samma lagstiftning som gäller. Det är bara
            det att beställaren får ett förenklat regelverk som han kan hantera
            lite friare, men i grund och botten är det samma regler som gäller
            vid förenklad upphandling som gäller vid annan upphandling. Det
            är kanske någonting för det kommunala självstyret, fullmäktigegruppen,
            att bevaka hur direktupphandlingen går till i den egna kommunen.
          </note>
          <note>
            Man kan ha en diskussion där också. I princip är det samma regler
            som gäller. Det är bara det att man har fått lite större förtroende
            när det gäller att hantera det här på ett enklare sätt, eftersom
            det handlar om mindre volymer pengar.
          </note>
          <note type="speaker">
            Anf. 23 PER LANDGREN (kd):
          </note>
          <note>
            Fru talman! En ödmjukhet är ju klädsam, och en sådan tycker jag
            att ordföranden visar. Jag tänker bara på att det handlar om att
            följa upp det här noggrant för att se att inte lagstiftningen
            på något sätt sanktionerar någon typ av missbruk, så att man går
            vid sidan av de här medlen för att uppnå målen. Det kan ju faktiskt
            hända att man av rena förenklingsskäl och utan att tänka på att
            man kan pressa kostnader och faktiskt vinna kvalitet på något
            sätt tar den nya lagstiftningen till intäkt för att låta bli,
            och enligt myndigheternas eller statens sida blir det snarare
            ett utrymme för godtycke. Det är ju väldigt viktigt att följa
            upp det här, så att inte lagstiftningen missbrukas.
          </note>
          <note type="speaker">
            Anf. 24 SVEN-ERIK ÖSTERBERG (s):
          </note>
          <note>
            Fru talman! Per Landgren och jag kan vara överens om att godtycke
            är någonting som inte får finnas när det gäller sådant här eftersom
            det också handlar också om rättssäkerhet i fråga om leverantören,
            som ska veta att man blir schyst behandlad när man har lämnat
            in ett anbud och att det finns en process där de delar som är
            i det här hanteras.
          </note>
          <note>
            Jag tycker ansvaret finns även om det är en direktupphandling,
            och jag tycker att det kan finnas skäl att man, när det gäller
            upphandling under vissa belopp, har någon form av smidighet för
            att kunna hantera det här. Det kan slå tillbaka på offentlig upphandling
            i negativ bemärkelse om det blir för krångligt.
          </note>
          <note>
            Men jag vill än en gång understryka att det är samma regler som
            gäller. Det är bara det att man har ett större förtroende som
            upphandlare när det gäller det här. Men det gäller också att följa
            upp det på ett bra sätt, och det kan man göra, tycker jag, ute
            i kommunerna på olika sätt, inte minst genom den politiska församlingen,
            som också kan diskutera offentlig upphandling någon gång i fullmäktige.
            Det skulle inte skada.
          </note>
          <note>
            Överläggningen var härmed avslutad.
          </note>
          <note>
            (Beslut fattades under 14 §.)
          </note>
          <note>
            8 § Vissa kommunalekonomiska frågor
          </note>
          <note>
            Föredrogs finansutskottets betänkande 2000/01:FiU9
          </note>
          <note>
            Vissa kommunalekonomiska frågor (prop.
          </note>
          <note>
            1999/2000:115).
          </note>
          <note type="speaker">
            Anf. 25 LENNART HEDQUIST (m):
          </note>
          <note>
            Fru talman! Det här betänkandet, Vissa kommunalekonomiska frågor,
            innehåller ett stort antal olika moment. Jag begränsar mig för
            tids vinnande till att yrka bifall till reservation 4, även om
            vi moderater självklart står bakom samtliga våra reservationer.
          </note>
          <note>
            Det här betänkandet behandlar bl.a. en liten och obetydlig ändring
            av det grundlagsstridiga inomkommunala utjämningssystemet. Regeringen
            försöker eliminera det mest groteska inslaget, den s.k. pomperipossaeffekten,
            som innebär att mer än 100 % av en tillväxt över riksgenomsnittet
            konfiskeras i vissa fall.
          </note>
          <note>
            Men regeringen inser uppenbarligen inte att en beskattning av
            tillväxt med ca 95 % nästan är lika skadlig. Systemets konstruktion
            är nämligen sådan att tillväxt, var den än förekommer i landet,
            straffas.
          </note>
          <note>
            Kommunerna får ta kostnaderna för tillväxten. Men om tillväxten
            uppstår får de inte behålla intäkterna.
          </note>
          <note>
            Vi moderater har pekat på hur vanliga svenska glesbygds- och
            industrikommuner drabbas hårt av detta system. Jag kan peka på
            kommuner som Malå,
          </note>
          <note>
            Robertsfors, Valdemarsvik, Tjörn, Leksand, Gnosjö,
          </note>
          <note>
            Trollhättan, Sandviken och Östhammar. Jag skulle kunna räkna
            upp ytterligare ett tjugotal kommuner som har haft en tillväxt
            över en procentenhet över riksgenomsnittet. Hela deras tillväxt
            har konfiskerats av det här perversa systemet.
          </note>
          <note>
            Ofta har en sådan här relativ ökning av skattekraften skett samtidigt
            som det har förekommit en befolkningsminskning. Den ökade skattekraften
            kan bero på att ungdomar och arbetslösa flyttat från kommunen.
            Den kan också bero på att sysselsättningskvoten har stigit, att
            fler företag har tillkommit eller att företag har utökat sin verksamhet.
            Befolkningsminskningen leder med det här systemet automatiskt
            till minskade intäkter för kommunen. Men skattekraftstillväxten
            får man inte behålla. Det här är en konstruktion som är precis
            vad vi har kallat den:
          </note>
          <note>
            pervers.
          </note>
          <note>
            Statsministern tillstod, troligtvis som en följd av att vi moderater
            har fört den här debatten, i samband med den kommunalekonomiska
            mässan i augusti att det finns mindre goda inslag i utjämningssystemet
            som man skulle kunna rätta till. Någon dag senare sade statsrådet
            Lövdén samma sak. Jag utgår då från att man, på grund av det arbete
            vi moderater har bedrivit, nu uppmärksammat att det inomkommunala
            utjämningssystemet drabbar väldigt många vanliga svenska kommuner
            på ett för samhällsekonomin direkt skadligt sätt. Men fortfarande
            förekommer det inte att man t.ex. i riksdagens finansutskott gör
            några sådana medgivanden.
          </note>
          <note>
            Vi moderater har som utgångspunkt att det inomkommunala utjämningssystemet
            bör ersättas av ett statligt utjämningssystem som ska vara enkelt,
            lättöverskådligt och självfallet förenligt med grundlagen, till
            skillnad från dagens inomkommunala. Det ska framför allt också
            gynna tillväxt. Men i avvaktan på att man åstadkommer den förändringen,
            som väl tar lite tid att utreda fram, kan man omedelbart göra
            sådana förändringar i det inomkommunala utjämningssystemet att
            man tar bort de mest tillväxtfientliga inslagen. Det är detta
            som regeringen borde ha gjort, i stället för att göra den lilla
            kosmetiska ändringen att sänka konfiskationsnivån från 102 % till
            ca
          </note>
          <note>
            95 % som bäst.
          </note>
          <note>
            Vi moderater har föreslagit att en kommun som ökar sin relativa
            skattekraft utöver riksgenomsnittet ska få behålla den tillväxten
            oavsett om det är en kommun med låg skattekraft, medelskattekraft
            eller hög skattekraft. Denna förändring är ekonomiskt i det här
            systemet inte särskilt stor, men den skulle spela stor roll för
            de enskilda kommunerna och ge ett väldigt tydligt incitament till
            alla att tillväxt belönas var den än förekommer.
          </note>
          <note>
            När då utskottet ska beskriva den ordning som vi har föreslagit
            säger man att det skulle innebära att skillnaderna mellan kommunernas
            skatteinkomster och därmed förutsättningar att bedriva kommunal
            verksamhet skulle öka väsentligt. Jag skulle vilja be
          </note>
          <note>
            Sonia Karlsson eller Lars-Erik Lövdén att senare i debatten beskriva
            hur man kan ta till sådana överord.
          </note>
          <note>
            Säg att Malå kommun, Valdemarsviks kommun,
          </note>
          <note>
            Gnosjö kommun - eller för all del Täby kommun eller Stockholms
            kommun - som har ökat sin skattekraft utöver riksgenomsnittet
            skulle få behålla den relativa ökning som har inträffat just det
            året. Att detta skulle innebära att skillnaderna mellan kommunernas
            skatteinkomster skulle öka väsentligt är ju direkt felaktigt.
          </note>
          <note>
            Det är ungefär lika felaktigt när Socialdemokraterna i ett brev
            till de socialdemokratiska gruppledarna i landet hävdar att vi
            moderater vill avskaffa skatteutjämningen. Vad vi har föreslagit
            är att man tar bort den inomkommunala skatteutjämningen, där kommuner
            och landsting betalar till varandra, och ersätter det med ett
            statligt utjämningssystem. Skatteutjämningen som sådan är ju nödvändig
            för att kommuner med för sina uppgifter otillräcklig skattekraft
            ska kunna handha sina uppgifter på ett bra sätt. Om detta råder
            det enighet. Men Socialdemokraterna försöker hävda till sina företrädare
            ute i landet att vi här i riksdagen har föreslagit ett avskaffande
            av utjämningssystemet. Jag skulle vilja att Sonia Karlsson eller
            Lars-Erik Lövdén i dag till riksdagens protokoll tydligt anger
            att vad man säger i det här brevet är direkt felaktigt.
          </note>
          <note>
            Lika felaktigt är det att hävda att vi moderater genom våra förslag
            i riksdagen skulle ge sämre ekonomiska förutsättningar för kommunerna.
            Den senaste debatten om den offentliga upphandlingen visar hur
            en effektivare offentlig upphandling skulle ge kommunerna 10-15
            miljarder kronor i ökade resurser. Vi har också lagt fram en rad
            andra förslag som skulle öka tillväxten i landet, vilket direkt
            skulle komma kommunerna till del. Tillväxtutvecklingen de senaste
            åren under högkonjunkturen har ju åskådligt visat för landets
            alla kommuner att det är de samlade skatteinkomsterna som bidrar
            till en god kommunal utveckling och ger möjligheter att bedriva
            verksamheten med ökade inkomster, inte statens handhavande av
            statsbidragen.
          </note>
          <note>
            Fru talman! Det här betänkandet behandlar också kommunala företag,
            vilka nu ska in i balanskravet på avsett sätt. Dessutom behandlas
            frågor kring den kommunala redovisningen i anslutning till detta.
            De frågorna har med tydlighet visat att det krävs en förändrad
            lagstiftning beträffande kommunala företag, att vi får fram en
            särskild företagsform så länge kommunala företag över huvud taget
            finns. Jag tycker att det är egendomligt att regeringen inte tar
            tag i de frågorna, eftersom det just nu breder ut sig en väldig
            skatteplaneringsmentalitet ute i kommunerna som är en direkt följd
            av oklarheterna beträffande kommunala företag.
          </note>
          <note>
            Slutligen, fru talman, behandlas i det här betänkandet frågor
            angående finansieringen av LSS. Det börjar nu komma en bred enighet
            i olika sammanhang om att LSS-kostnaderna bör övertas av staten
            och inte ligga på det kommunala planet. Här reserverar sig kd,
            fp och moderaterna för detta. Det är bra att fp och kd nu talar
            klarspråk i den frågan. Kommunförbundets utredning sade ju detsamma
            i förra veckan. Det skulle vara intressant att höra av vilken
            anledning socialdemokraterna står kvar vid ståndpunkten att dessa
            kostnader ska vara kommunala.
          </note>
          <note type="speaker">
            Anf. 26 PER LANDGREN (kd):
          </note>
          <note>
            Fru talman! Jag vill börja med att yrka bifall till reservation
            10, så har vi det avklarat.
          </note>
          <note>
            Enligt vår mening är det riktigt att ställa samma krav om god
            ekonomisk hushållning på kommunala bolag som på kommunal förvaltning.
            Propositionen lyfter förtjänstfullt fram ett memento med kommunala
            bolag genom att redovisa ett urval problem och risker. Det gäller
            t.ex. omfattningen av kommunernas bolagsverksamhet inom avreglerade
            och konkurrensutsatta områden. Men samtidigt är regeringen otydlig
            i sin hållning till hur och när den vill komma till rätta med
            bristande konkurrensneutralitet.
          </note>
          <note>
            Ungefär en fjärdedel av den totala kommunala verksamheten som
            andel av omsättningen bedrivs i kommunala bolag med tillgångar
            på över 500 miljarder kronor. Ungefär 90 % svarar av detta svarar
            energi- och fastighetsbolagen för.
          </note>
          <note>
            Kommunernas borgensåtaganden för egna företag uppgick vid utgången
            av 1998 till ca 184 miljarder kronor. Under 1998 infriades borgensförbindelser
            för
          </note>
          <note>
            259 miljoner kronor. Systemet innebär en konkurrensfördel för
            de kommunala bolagen vid lån, men naturligtvis också en risk för
            borgenären på en konkurrensutsatt och avreglerad marknad.
          </note>
          <note>
            Allt oftare drivs kommunal verksamhet i bolag på koncernbasis.
            Ett lagstadgat krav på en god ekonomisk förvaltning, men framför
            allt ett utvidgat kommunalt balanskrav som innefattar kommunala
            bolag skulle kunna uppmuntra och framtvinga en koncentration av
            resurser. Det skulle å ena sidan kunna hävdas vara ett tecken
            på god hushållning. Å andra sidan kan det leda till bristande
            neutralitet i en konkurrenssituation t.ex. när man samordnar och
            vid upphandling där också egna bolag ingår.
          </note>
          <note>
            Ytterligare en negativ konsekvens av ett utvidgat balanskrav
            kan vara att en nödvändig omstrukturering av en kommunal verksamhet
            i förvaltningsform förhindras genom transaktioner mellan bolag
            inom koncernen och mellan bolag och förvaltning. Paradoxalt nog
            kan det försvåra tillämpningen av ekonomiskt sunda principer.
          </note>
          <note>
            Regeringens proposition framhåller inte tydligt de här problemen.
            Konkurrensfördelar för kommunala företag föreligger då även utan
            ett utvidgat balanskrav. Regeringen ger inte heller något besked
            om hur regeringen ämnar arbeta för att konkurrensneutralitet ska
            kunna uppnås. Vi kanske skulle kunna få höra en del kommentarer
            från statsrådet Lövdén senare, fru talman.
          </note>
          <note>
            Enligt vår mening visar problembilden hur kommunal bolagsverksamhet
            inom konkurrensutsatta marknader som regel bör ha karaktären av
            en förberedelse för utförsäljning. När kommunal verksamhet inte
            är en myndighetsutövning och när en fungerande marknad finns eller
            kan etableras menar vi att det gemensamma bästa gagnas bättre
            av konkurrensutsättning genom upphandling och försäljning av det
            egna bolaget när så är möjligt och lämpligt.
          </note>
          <note>
            Men sådana beslut hör till den kommunala självstyrelsen. Marknadsanpassning
            och konkurrensutsättning inom alltfler områden borde mana till
            försiktighet att fortlöpande driva kommunal företagsamhet.
          </note>
          <note>
            Tidigare talare uppehöll sig länge kring inkomstutjämningen.
            Jag ska göra det något också. Nu är inte Bengt Silfverstrand här,
            men man vågar knappt nämna att det var en moderat som talade då.
          </note>
          <note>
            I nuvarande modell med en långtgående inomkommunal utjämning
            är incitamenten för tillväxt och expansion som vi hört inte bara
            små, de är direkt kontraproduktiva. Tillväxtkommuner med hög skattekraft
            riskerar att relativt andra kommuner på grund av sänkta bidrag
            förlora ekonomiskt på företagsetablering och ökade skatteintäkter.
          </note>
          <note>
            Med föreliggande proposition avser regeringen att åtgärda detta
            missförhållande. Men de föreslagna ändringarna kommer först och
            främst alldeles för sent. Det kan någon hävda vara lätt att säga,
            men vi har påpekat detta tidigare. Dessutom är de helt otillräckliga.
          </note>
          <note>
            Företrädare för regeringen har tidigare valt att negligera problemet,
            även om erkännanden nu har kommit av att något är fel. Själva
            utredningen och propositionen är ju ett bevis på detta.
          </note>
          <note>
            Nu måste man också tillstå att de pomperipossaliknande effekterna
            har misskrediterat hela utjämningssystemet. De har skapat en bild
            av att vara och också fungerat tillväxthämmande. Vi anser av principiella
            skäl att propositionen, egentligen utredningen, skulle ha varit
            bredare upplagd. Man skulle ha haft som direktiv att utreda vad
            en övergång från inomkommunal till statlig inkomstutjämning skulle
            innebära. En sådan prövning skulle ha varit en god gest från regeringens
            sida. Men vi hävdar inte minst av principiella skäl att en rimlig
            tolkning av subsidiaritetsprincipen är att det inte är kommuner
            internt som ska utjämna varandras skillnader, utan att staten
            ska gå in där.
          </note>
          <note>
            Den nuvarande ordningen med inomkommunal utjämning hävdar vi
            också går emot grundlagens intentioner med kommunal självstyrelse,
            lokaliseringsprincip och beskattningsrätt. Systemet med inomkommunal
            utjämning leder dessutom till allvarliga motsättningar mellan
            kommuner och landsting. Det blir ett slags dragkamp där regering
            och riksdag i och för sig har lagt ett expansionslock på, men
            det leder till interna konflikter, nästan ett slags söndra-ochhärska-princip.
          </note>
          <note>
            När vissa kommuner och landsting betalar stora summor i avgift
            och andra får del av bidrag i motsvarande utsträckning skapas
            dessutom möjligheten och föreställningen att medel från en kommun
            används till olika icke lagstadgade verksamheter eller investeringar
            i en annan kommun. Som jag sade tidigare anser vi kristdemokrater
            att det är subsidiaritetsprincipen, som inte alls bara är en närhetsprincip,
            utan en stödprincip från nivån ovanför den kommunala sektorn,
            som ska gälla. Det är staten som ska gå in och stödja kommuner
            som inte klarar sin försörjning, som inte klarar sina åligganden.
            Det är inte andra kommuner som ska göra detta, i synnerhet inte
            när opåverkbara ekonomiska förutsättningar föreligger.
          </note>
          <note>
            Till frågan om LSS. Vi anser att förslaget om en övergångslösning
            med statsbidrag är ett steg i rätt riktning. Men vi menar att
            eftersom LSS är statligt reglerad, men innefattar för kommunerna
            närmast opåverkbara faktorer, bör en långsiktigt hållbar utjämning
            av LSS-kostnaderna åstadkommas genom att staten tar över finansieringsansvaret.
            Jag är också intresserad av att höra kommentarer om detta.
          </note>
          <note>
            Till sist, fru talman, är det vad gäller kommunkontosystemet
            angeläget att den skattemässiga behandlingen snarast blir likformig,
            oavsett vem som utför verksamheten. En statlig utredning borde
            snarast tillsättas för att utreda möjligheterna att undanröja
            de snedvridande effekterna för konkurrens mellan offentlig och
            privat sektor. En möjlighet som har påtalats i olika sammanhang
            är att utvidga momsplikten till nu undantagna områden, men med
            en reducerad skattesats. Sverige bör visserligen, som den utredning
            som propositionen går tillbaka på påpekar, med kraft arbeta också
            för en förändring av
          </note>
          <note>
            EG:s sjätte mervärdesskattedirektiv. Kanske kan ministern säga
            något om detta. Skulle inte det kunna bli en fråga att ta upp
            under ordförandeskapshalvåret?
          </note>
          <note>
            Samtidigt bör den nya utredningen analysera möjligheten att i
            enlighet med gällande direktiv, alltså innan en förändring kommer,
            föreslå villkor som skapar skattemässig likformighet för såväl
            extern som kommunintern produktion av varor och tjänster.
          </note>
          <note>
            De här sakerna vill jag som sagt gärna höra något från ministern
            om.
          </note>
          <note type="speaker">
            Anf. 27 LENA EK (c):
          </note>
          <note>
            Fru talman, ärade kolleger och åhörare! Jag skulle vilja göra
            precis tvärtemot de som hittills har talat.
          </note>
          <note>
            Jag skulle först vilja säga att Centerpartiet stöder förslaget
            till förändringar i lagen om stöd och service till vissa funktionshindrade,
            ett förändringsförslag som innebär ett extra statsbidrag för särskilt
            kostnadskrävande insatser enligt samma lag.
          </note>
          <note>
            LSS är en lag som har en ofantlig betydelse för att ge livskvalitet
            åt handikappade människor. Det är bra att staten går in och tar
            ett delansvar i detta arbete, som ibland kan bli väldigt kostnadskrävande.
            Men man måste se att det utgår från människovärde och livskvalitet
            för de handikappade. Därför tycker vi att den här förändringen
            är väldigt bra. Det finns fler förändringar man skulle kunna göra,
            men de hör hemma i en annan debatt.
          </note>
          <note>
            Det stora tvisteområdet i betänkande FiU9 handlar om den kommunala
            skatteutjämningen. Låt mig direkt deklarera att Centerpartiet
            tycker att detta system är bra, därför att det ger en möjlighet
            att solidariskt stödja de kommuner som har det ekonomiskt svårt.
          </note>
          <note>
            Det innebär i sig att de kommunerna har svårt att ge en god grundservice
            till sina medborgare. Utgångspunkten måste vara att människor
            runtom i Sverige ska kunna ha en rätt till likvärdiga villkor
            när det gäller vård, skola och omsorg. Där har det kommunala skatteutjämningssystemet
            en mycket viktig funktion. Det innebär inte att vi tycker att
            det är helt utan krångligheter, att det inte finns saker som bör
            förändras. Vi tycker att det är bra att det sker en översyn varje
            år och att man då går åt de knöligheter som möjligen finns i systemet.
          </note>
          <note>
            I år tycker vi att det hade varit skäl att se till att omställningsbidrag
            för landsting med minskande befolkning hade varit dels permanent,
            dels större. Det är viktigt att det finns en trygghet i vården.
            Sker det tvära kast i ett landstings ekonomi eller långsiktig
            utarmning genom en avflyttning från det landstinget är det svårt
            att upprätthålla en trygghet i vården som alla svenska medborgare
            faktiskt har rätt till.
          </note>
          <note>
            I riksdagsdebatter händer det ibland att man tar till överord
            eller kanske blir fränare än vad som egentligen var tänkt. Det
            är synd.
          </note>
          <note>
            Lennart Hedquist från moderaterna talar om det kommunala skatteutjämningssystemet
            som grundlagsstridigt. Det är ju hans åsikt, men det är väldigt
            många andra som inte anser att det är grundlagsstridigt. Han talar
            om det kommunala skatteutjämningssystemet som en pervers konstruktion.
            Sedan när blev solidaritet med utsatta områden och utsatta människor
            perverst? Det är faktiskt stötande med ett sådant språkbruk.
          </note>
          <note>
            Som exempel tar Lennart Hedquist väldigt gärna upp min hemkommun
            Valdemarsvik, som har blivit en ofta förekommande kommun i debatter
            här i kammaren. Valdemarsvik har genom att många entusiaster har
            engagerat sig lyckats få ned arbetslösheten från en "värstingnivå"
            till en "bästingnivå". Det är något som vi förstås gläder oss
            mycket åt.
          </note>
          <note>
            Den tidigare höga arbetslösheten var ett resultat av ett par
            stora brukskrascher i kombination med lågkonjunktur och en alldeles
            för dålig näringslivsstruktur. Det är någonting som kommunens
            invånare har bestämt sig för att ändra på, och det är på väg att
            lyckas. Det har visat sig i arbetslöshetssiffrorna.
          </note>
          <note>
            Under dessa år har Valdemarsviks kommun varit en av de kommuner
            som har tagit emot stora summor genom det kommunala skatteutjämningssystemet.
            Det har hjälpt kommunen att klara skolan, äldreomsorgen och andra
            kommunala kärnuppgifter som är ofantligt viktiga. Det har gett
            en kvalitet i vård, skola och omsorg som har gjort att människor
            som bor där har kunnat ha en framtidstro kvar.
          </note>
          <note>
            Detta system bygger på solidaritet mellan områden med stark tillväxt
            och områden med mycket låg tillväxt. Det kan förtjäna att säga
            att skillnaderna i
          </note>
          <note>
            Sverige är enormt stora. Om man tittar på bruttoregionalprodukt
            och sätter ett snittvärde på 100, finns områden enligt officiell
            svensk statistik och EU-
          </note>
          <note>
            statistik som har en årlig tillväxt på bruttoregionalprodukten
            på faktor 130-137 mot riksgenomsnittet
          </note>
          <note>
            100. Det finns också områden som har en tillväxt på
          </note>
          <note>
            71-72. Det är förstås väldigt bekymmersamt och gör i sig att
            man behöver arbeta tuffare med regionalpolitik och näringspolitik.
            Men för den enskilde kommuninvånaren som är beroende av att det
            fungerar på ålderdomshemmet, att skolan fungerar osv. är det kommunala
            skatteutjämningssystemet ett verktyg att klara detta under svåra
            tider.
          </note>
          <note>
            Jag kan inte se att ett solidariskt system är en pervers konstruktion.
            Jag ser inte heller att det är en fulländad konstruktion. Det
            finns saker som ska åtgärdas. Men den andra sidan av detta är
            att systemet inte drabbar kommuner under vissa omständigheter.
          </note>
          <note>
            Jag tycker att drabba är ett starkt ord. Men det gynnar kommuner
            under perioder när det är svårt. Solidariteten är i grunden bra.
          </note>
          <note>
            När man tittar på hur mycket systemet innebär i pengar, är t.ex.
            de miljoner som överförs till kommuner och landsting genom försvarsuppgörelsen
            mellan
          </note>
          <note>
            Centerpartiet och Socialdemokraterna i grunden mycket mer pengar
            än det som förs över genom skatteutjämningssystemet. Det är också
            bra att sätta kronorna i proportion till andra utgifter och inkomster
            för kommuner.
          </note>
          <note>
            Avslutningsvis ber jag att få yrka bifall till reservation 7
            och reservation 8, som handlar om vidare förändringar som bör
            göras i systemet.
          </note>
          <note type="speaker">
            Anf. 28 LENNART HEDQUIST (m) replik:
          </note>
          <note>
            Fru talman! Lena Ek polemiserar mot mig som om jag ville avskaffa
            skattekraftsutjämningen. Jag uppehöll mig i mitt anförande vid
            att det vill inte vi moderater. Vi vill ha ett statligt utjämningssystem.
          </note>
          <note>
            Vad finns det för egenvärde för Lena Ek och
          </note>
          <note>
            Centerpartiet för att förespråka att kommunerna i strid med grundlagens
            lydelse ska betala till varandra? Lena Ek kommer i slutet av sitt
            anförande in på att det är bra när i stället staten står för bidrag
            till kommunerna. Det går onekligen att göra ett utjämningssystem
            renodlat statligt, och då får kommuner och landsting behålla sina
            skatteinkomster. Sedan kan man alltid diskutera skattebasen för
            kommunerna.
          </note>
          <note>
            I grunden innebär detta att kommuner med för sina uppgifter otillräcklig
            skattekraft ska ha bidrag. Det är vi överens om. Men Lena Ek,
            jag har svårt att förstå varför en kommun som genom egna insatser
            har lyckats öka sin skattekraft från ett år till ett annat ska
            få den tillväxten konfiskerad. Om Valdemarsvik genomför strukturförändringar
            och får en ökad sysselsättning så att det börjar gå bra för kommunen,
            vore det inte som ett incitament till tillväxt att kommunen får
            en belöning för detta? I dag fungerar utjämningssystemet att det
            blir en 95-102-procentig beskattning av den extra tillväxten.
            Det är det jag kallar perverst, inte skatteutjämningen i sig.
          </note>
          <note type="speaker">
            Anf. 29 LENA EK (c) replik:
          </note>
          <note>
            Fru talman! En osanning blir inte sannare för att den upprepas
            ofta. Så är det med argumentet om grundlagsstridighet.
          </note>
          <note>
            Jag kritiserar angreppen mot det solidariska systemet. Jag tycker
            att det är en riktig tanke att kommuner hjälps åt på det här viset.
          </note>
          <note>
            När situationen i en kommun förändras från ett slags kommunalekonomisk
            depression till ett ljusare tonläge, som innebär engagemang, hopp
            inför framtiden och vilja att förändra hos kommuninvånarna, är
            det det som är det viktiga. Människor har nu fått arbete. Man
            kan gå runt på de nyetablerade företagen, och man kan se hur det
            lyser i fönstren dygnet runt.
          </note>
          <note>
            När människor arbetar och är lyckliga över att kunna försörja
            sig själva finns det mycket positiva saker i det.
          </note>
          <note>
            Tillväxt i en kommun handlar inte bara ytterst om de här skattefrågorna.
            Samma människor som nu kan se framtiden an med ett visst hopp
            om att det ska ordna sig för dem och deras barn har under de tunga,
            mörka åren haft en enorm hjälp av de pengar som har kommit till
            kommunen genom skatteutjämningssystemet. De är fullständigt medvetna
            om det, och de tycker också att det är riktigt med en sådan solidaritet.
          </note>
          <note>
            Jag tror inte att kommuner slutar arbeta för tillväxt och förändring
            och en bättre framtid för sina invånare på grund av dessa faktorer,
            därför att det handlar om så oändligt mycket mer, nämligen om
            livskvaliteten i kommunen.
          </note>
          <note type="speaker">
            Anf. 30 LENNART HEDQUIST (m) replik:
          </note>
          <note>
            Fru talman! Mig veterligt är det ingen som har förespråkat att
            en kommun med otillräcklig skattekraft för sina uppgifter, som
            t.ex. Valdemarsvik, skulle ha behövt gå miste om de här bidragen.
            Det handlar mer om konstruktionen av systemet som sådant.
          </note>
          <note>
            I regel kostar det pengar att åstadkomma tillväxt.
          </note>
          <note>
            Därför är det egendomligt att den som har åstadkommit tillväxt
            inte får behålla frukterna av den tillväxten. Det är ju dagens
            system.
          </note>
          <note>
            Vi kan särskilt se det i glesbygdskommuner som samtidigt tappar
            befolkning. Då minskar intäkterna på grund av befolkningsminskningen.
            Men när deras relativa skattekraft ökar, t.ex. på grund av att
            arbetslösa ungdomar har flyttat ut, får de inte behålla den relativa
            skattekraftsökningen. Det är ett i grunden väldigt konstigt system.
          </note>
          <note>
            Lena Ek får ursäkta, men vi kommer hela tiden att säga att det
            här systemet strider mot den svenska grundlagens lydelse. Om Lena
            Ek hävdar att det är en felaktighet vill jag säga till henne:
            Kom med en svensk grundlagsexpert som säger att vi har fel!
          </note>
          <note type="speaker">
            Anf. 31 LENA EK (c) replik:
          </note>
          <note>
            Fru talman! Jag kommer alltid att slåss för att
          </note>
          <note>
            Lennart Hedquist ska få uttrycka sina åsikter högt och ljudligt.
            Det är ett demokratiskt fundament.
          </note>
          <note>
            När man pratar om att behålla frukterna av tillväxt betyder det
            för mig inte innehållet i en statlig reglering, utan det är livskvaliteten
            i det område där man har skapat tillväxt och människors villkor
            i det dagliga livet.
          </note>
          <note>
            För att avsluta denna debatt, fru talman, vill jag säga att solidaritet
            för mig inte är någonting felaktigt, utan det är någonting fint.
          </note>
          <note type="speaker">
            Anf. 32 KARIN PILSÄTER (fp):
          </note>
          <note>
            Fru talman! Vissa kommunalekonomiska frågor heter betänkandet.
            Kommunal ekonomi i största allmänhet handlar i grunden om hur
            man som kommunal politiker förvaltar medborgarnas förtroende och
            hur man förvaltar medborgarnas skattepengar. Innan vi kommer in
            på de "vissa" frågorna i betänkandet skulle jag vilja ge några
            övergripande synpunkter.
          </note>
          <note>
            Jag tycker att det är en oroande utveckling just nu som går ut
            på att man från majoritetens sida på riksnivå vill med olika typer
            av nya regler och lagar överpröva det förtroende som lokala väljarmajoriteter
            har gett sina kommunalpolitiker och överpröva hur de har sagt
            till väljarna att de vill förvalta väljarnas skattepengar. Man
            vill med olika typer av nya regelverk förhindra att de på lokal
            nivå använder medel som de har sagt till väljarna att de vill
            använda för att uppnå målen.
          </note>
          <note>
            Man pratar ständigt om olika typer av nya hot mot friskolorna.
            Vi har fått en proposition som reglerar hur akutsjukvården får
            hanteras. Det finns olika typer av regelverk både bakåt i tiden
            och framåt i förslag när det gäller bostadsbolagen.
          </note>
          <note>
            Det här är mycket oroande, inte bara ur kommunalekonomisk synpunkt
            utan framför allt när det gäller just hur vi ska få en levande
            lokal demokrati och få en legitimitet för politikerna och hur
            politikerna ska kunna först förvärva och sedan förvalta medborgarnas
            förtroende om andra politiker sätter sig till doms över vad deras
            väljare har sagt.
          </note>
          <note>
            En annan övergripande synpunkt som jag har är att jag tycker
            att det är felaktigt och missledande att diskussionen om kommunal
            ekonomi och kommunal verksamhet på riksnivå handlar alldeles för
            mycket om statsbidragen och ökningar i statsbidragen. Trots allt
            utgör statsbidragen bara omkring en fjärdedel av de kommunala
            budgetarna, medan de egna skatteinkomsterna utgör tre fjärdedelar.
            När diskussionen då bara fokuseras på statsbidragen är det den
            fråga som till bara en fjärdedel är viktigast som fokuseras, men
            inte den fråga som till tre fjärdedelar är viktigast.
          </note>
          <note>
            Man pratar också alldeles för mycket om nivån på beloppen och
            alldeles för lite om innehållet i verksamheterna, valutan för
            skattepengarna. Vi var mycket inne på det i det förra betänkandet.
            Det handlar mycket om de andra sakerna som jag nämnde, att man
            från regeringssidan på olika sätt vill reglera hur man ger medborgarna
            valuta för skattepengarna.
          </note>
          <note>
            Det är två övergripande frågor som jag skulle önska att vi kunde
            diskutera mer, men i dag handlar det mer om vissa konkreta frågeställningar.
            Den första som jag vill ta upp handlar om kommunala bolag.
          </note>
          <note>
            Det är ingen nyhet att vi i Folkpartiet tycker att kommunala
            bolag är ett oskick. De är dåliga för demokratin, dåliga för ekonomin
            och dåliga för konkurrensen mot de privata företagen. Vi tycker
            att den verksamhet som bedrivs i de kommunala bolagen antingen
            ska läggas ned helt och hållet om det inte finns någon som är
            intresserad av att driva dem i privat regi eller säljas om det
            finns någon som är intresserad. Om det finns en sådan verksamhet
            där man anser att det är rimligt att det är kommunen som står
            för driften ska den återföras i förvaltningsform.
          </note>
          <note>
            Varför tycker vi det? Jo, det beror på att de kommunala bolagen
            försvårar just insynen och överblicken för medborgarna. De bedriver
            ofta verksamhet på ett sådant sätt att det skadar ekonomin i kommunen,
            och de konkurrerar på ett oschyst sätt ut privata företagare.
          </note>
          <note>
            Det finns omkring 1 500 kommunala bolag. Det är allt från stora
            energibolag och bostadsbolag till allsköns hårfrisörer och gym,
            som vi alla vet. Det är väl ingen slump att många av skandalerna
            i den kommunala verksamheten, med alltifrån plastkort till besök
            på olämpliga ställen, har skett i samband med att man är ute och
            representerar för de här bolagen på olika sätt. Varför är det
            inte någon slump? Jo, det beror på bristande insyn och på att
            kommunala politiker tror sig kunna kopiera hur man beter sig i
            det privata näringslivet.
          </note>
          <note>
            De kommunala bolagen ägnar sig i många fall åt verksamheter som
            över huvud taget inte ska vara i kommunens hägn, vilket innebär
            att de äventyrar kommuninvånarnas skattepengar men också konkurrerar
            ut tänkbar privat verksamhet. Det senaste exemplet fick vi i går
            vid en uppvaktning i finansutskottet, som det också har stått
            om i tidningen. Umeå energiverk ska bygga ett kraftverk i Iran.
            Man kan undra vilket intresse medborgarna i Umeå har av att deras
            skattepengar äventyras i Iran.
          </note>
          <note>
            Ett annat viktigt argument mot alla de kommunala bolagen är att
            kommunerna leker riktigt stor affär genom att bilda koncerner
            och att de dels försvårar insynen, dels ser till att flytta pengar
            mellan olika verksamheter. Men de gör det, vilket är mycket allvarligt,
            för att ägna sig åt avancerad skatteplanering.
          </note>
          <note>
            När Thomas Östros var skatteminister sade han att han tyckte
            att det här var ett problem och att han gärna ville se över det.
            Men efter det har det tyvärr kommit helt andra signaler både från
            majoriteten här i kammaren och från Finansdepartementet om att
            man inte tycker att det är något problem.
          </note>
          <note>
            Jag tycker att det är ett jätteproblem att man bedriver den kommunala
            verksamheten på ett sådant sätt att man försöker lura staten på
            mycket stora belopp i skattepengar. Jag tycker givetvis att det
            är lika fel när man gör det i privata företag, men där är vi inte
            sena att på alla sätt vi kan försöka sätta upp olika typer av
            regelverk. Men när det sker inom den kommunala eller statliga
            sektorn är det helt plötsligt okej.
          </note>
          <note>
            Jag har i min hand ett exempel från Jämtland som är alldeles
            färskt. Det är Östersunds kommun som tillsammans med Vattenfall,
            Krokom och Åre äger ett bolag som heter Jämtkraft, där man i syfte
            att just skatteplanera ska göra en nyemission av aktier för
          </note>
          <note>
            Östersunds kommun och ge ut konvertibla skuldebrev till Vattenfall,
            Krokom och Åre. Syftet med det är att
          </note>
          <note>
            Östersund ska kunna öka sin andel till 90 %, så att man kan låta
            Jämtkraft gå in i en koncern. Då måste de andra delägarna i stället
            få konvertibla skuldebrev.
          </note>
          <note>
            Sedan regleras detta. Det finns i överenskommelsen en paragraf
            som klargör vad det handlar om, nämligen följande: När Östersunds
            kommun rättsligen blivit ägare till moderbolaget Östersunds Rådshus
          </note>
          <note>
            AB har detta bolag rätt att mottaga ett koncernbidrag från koncernen
            Jämtkraft AB. Då får man behåll det belopp som motsvarar den faktiska
            skattekostnad som skulle ha belastat koncernen Jämtkraft AB innan
            koncernbidrag lämnats till moderbolaget.
          </note>
          <note>
            Hela affären är uppenbart enbart ett sätt att undvika att energibolaget
            betalar skatt och i stället låta kommunen lägga rabarber på de
            pengarna. Jag tycker att det är mycket olyckligt. Sade jag "olyckligt"?
            Jag tycker att det är förfärligt. Jag hoppas verkligen att statsrådet
            Lövdén, som nu är här, också tycker det och är beredd att göra
            någonting åt dessa frågor.
          </note>
          <note>
            Fru talman! Tillbaka till individen och utjämningssystemet. Syftet
            med det måste vara att skapa förutsättningar som är någorlunda
            likvärdiga för människorna. Då måste man utjämna för sådana faktorer
            som är opåverkbara för kommunerna. Väldigt mycket av de viktiga
            verksamheterna ligger inom den kommunala sektorn med kommunal
            finansiering. Det är medborgarna - inte kommunalpolitikerna -
            som måste vara i fokus.
          </note>
          <note>
            Man kan i och för sig fråga sig varför en sjuksköterska ska betala
            mer skatt än hon annars skulle ha behövt för att pengarna ska
            gå till verksamheter i andra kommuner, men jag tycker att en mycket
            mer rimlig fråga är varför en sjuksköterska med samma lön ska
            få sämre service eller behöva betala högre skatt därför att hon
            har fattiga grannar.
          </note>
          <note>
            Vi står nu mitt uppe i detta, men det gäller framför allt den
            fortsatta utvecklingen. Oavsett vilka framsteg vi kan göra när
            det gäller den regionala balansen kommer det att vara så att befolkningssammansättningen
            kommunerna emellan kommer att fortsätta att förskjutas, så att
            det i vissa avfolkningsregioner blir en större och större andel
            gamla människor. Om det ska kunna bli ett rimligt samhälle i vårt
            land, där man inte måste sätta taggtråd runt kommunerna för den
            yrkesarbetande befolkningen, måste vi ha ett utjämningssystem
            som gör att det går att upprätthålla en värdig service för dem
            som blir kvar - för de barnfamiljer och de gamla som blir kvar
            i de bygder som under olika perioder får mindre och mindre andel
            yrkesarbetande.
          </note>
          <note>
            Moderaterna och kd håller, tycker jag, väldigt mycket grundlagen
            framför sig. Det är riktigt att det finns delade meningar om det.
            För mig är det ganska avgörande att Lagrådet säger att det är
            grundlagsenligt.
          </note>
          <note>
            Men frågeställningen är vad syftet med förändringen är. När man
            hör moderater och kristdemokrater på torget i Täby och på Karlaplan
            och andra ställen märker man att det inte är någon teknisk justering
            de är ute efter. Det är inte så att de vill fördela om mellan
            stat och kommun men vill att det i praktiken ska bli samma resultat.
            Nej, det handlar om helt andra frågor. Det ska bli helt andra
            resultat för de kommuner som i dag betalar in mycket pengar till
            systemet.
          </note>
          <note>
            De argumenten hör man väldigt sällan från kristdemokrater och
            moderater på torget i Fittja eller på den landsbygd där i dag
            de gamla blir kvar.
          </note>
          <note>
            Jag tycker att det vore välgörande om debatten mer kunde handla
            om vad man faktiskt i sak är ute efter och lite mindre om eventuella
            teknikaliteter. Det tycker jag vore mycket viktigare.
          </note>
          <note>
            Vi tycker att dagens systemet kraftigt måste omarbetas. Det är
            de opåverkbara faktorerna som ska utjämnas. Det är de faktorer
            som är relevanta för den kommunala verksamheten. Det måste ske
            med hjälp av förklarande variabler och inte med hjälp av sådan
            variabler som bara råkar uppstå. Jag har förut nämnt storkarna
            i Skåne. Det är ingen här som tror på storken, tror jag. Man måste
            alltså använda förklarande variabler.
          </note>
          <note>
            Tills vidare tycker vi att man, för att något motverka pomperipossaeffekten,
            kan sänka inkomstutjämningsgraden.
          </note>
          <note>
            Till sist, fru talman, skulle jag vilja säga några få ord om
            LSS och vårt sätt att finansiera handikappsystemet. Vi tycker
            att det ska återgå till att vara ett statligt system. Vi tycker
            att det för de individer det gäller är olyckligt att det uppstår
            en dragkamp mellan stat och kommun. Vi tycker att det är olyckligt
            att individen får en bristande valfrihet i omsorg och boende,
            och vi tycker att det är olyckligt att vissa kommuner kostnadsmässigt
            drabbas väldigt hårt.
          </note>
          <note>
            Vi tycker därför att den förändring som finns i detta förslag
            är ett bra steg på vägen, men vi vill i grunden ha ett annat system.
            Vi tillstyrker tills vidare den förändring som finns här, men
            vi vill att LSS ska återgå till att vara ett statligt system.
          </note>
          <note>
            Fru talman! Jag yrkar bifall till reservation 2, även om jag
            naturligtvis står bakom de andra.
          </note>
          <note type="speaker">
            Anf. 33 LENNART HEDQUIST (m) replik:
          </note>
          <note>
            Fru talman! Jag vet inte om det är så att Karin Pilsäter inte
            vet hur Folkpartiets eget förslag slår i detta hänseende. Hon
            talar om sänkt utjämningsgrad. Det är precis det som skulle innebära
            tydligt minskade resurser för kommuner som har låg skattekraft.
            Sänker man utjämningsgraden drabbar det väldigt många svenska
            kommuner. Det är därför vi moderater i våra förslag inte diskuterar
            i termer av sänkt utjämningsgrad.
          </note>
          <note>
            Däremot vill vi ha ett tillväxtvänligt system, som innebär att
            man när skattekraften växer får behålla tillväxten. Men det är
            något annat. Det är därför vi moderater kan stå på torgen, som
            Karin Pilsäter säger, och ange att vi vill ha ett system som gynnar
            tillväxt i hela landet - var den än förekommer.
          </note>
          <note>
            Tyvärr har det råkat bli så att Folkpartiet väljer att slå vakt
            om det inomkommunala systemet men vill sänka utjämningsgraden,
            och det tror jag inte är någonting som man skulle vilja applådera
            runtom i landet.
          </note>
          <note type="speaker">
            Anf. 34 KARIN PILSÄTER (fp) replik:
          </note>
          <note>
            Fru talman! Vad moderaterna vill - det sade Lennart Hedquist
            alldeles nyss - är ju att införa ett statligt system. Denna tillfälliga
            förändring som ni vill göra ska för det första betalas någonstans.
            Baksidan av det systemet kommer heller aldrig fram. För det andra
            är det, som ni ser det, något väldigt tillfälligt. Vad ni i grunden
            vill ha är ett statligt system, vars syfte naturligtvis är att
            ge helt andra resultat än dagens. Det är inte några tekniska förändringar
            ni är ute efter som ska ge samma resultat, utan det är något helt
            annat ni är ute efter.
          </note>
          <note>
            När ni säger att ni vill överföra det på ett statligt system
            undrar man hur det ska gå till. Vill ni förstatliga kommunalskatten?
            Är det så det ska gå till? Vilken blir då förändringen för medborgarna?
          </note>
          <note>
            Kommuner får i dag ut pengar för att kunna täcka kostnader för
            t.ex. äldreomsorg eller barnomsorg eller de högre skolkostnader
            man har om man har väldigt många barn med invandrarbakgrund -
            segregerade förorter. De kostnaderna kommer man inte att kunna
            få ut pengar för i ert system. Ni vill inte förstatliga kommunalskatten.
            I stället är det så att ni vill sänka statsbidragen kraftigt,
            som betalning för den statliga skolpengen. Där finns det ingen
            finansiering att hämta. Ni vill avskaffa statsskatten. Är det
            några andra skatter som i dag går till kommunerna som ni i stället
            vill förstatliga? Det skulle i så fall vara ett klargörande. Men
            det skulle också innebära att ni inte skulle kunna dra alla dessa
            politiska växlar på att de människor som i dag har väldigt rika
            grannar skulle få det så mycket bättre i ett nytt system.
          </note>
          <note type="speaker">
            Anf. 35 LENNART HEDQUIST (m) replik:
          </note>
          <note>
            Fru talman! Nu ska vi lugna ned debatten lite grann. Vad det
            handlar om i ett framtida system är att vi vill att t.ex. skolan
            ska vara föremål för en nationell finansiering och inte betalas
            via kommunalskatten utan via statsskatten. Föräldrarna får då
            en skolpeng. Det finns andra uppgifter som också kan föras över
            till staten för finansiering där. Vi har i dag nämnt LSS, men
            det finns också områden inom t.ex.
          </note>
          <note>
            familjepolitiken. Då kan man anpassa det kommande statliga utjämningssystemet
            därefter.
          </note>
          <note>
            Men så länge vi har dagens förhållanden måste ett statligt utjämningssystem
            ge tillräckliga bidrag till kommuner och landsting med för sina
            uppgifter otillräcklig skattekraft. Det är där Folkpartiet har
            en mycket svag punkt, när man generellt sänker utjämningsgraden.
          </note>
          <note>
            Fråga dem som bor t.ex. i Borgholm vad Borgholms kommun skulle
            förlora på Folkpartiets förslag i det hänseendet. Folkpartiet
            skiljer sig från alla övriga partier här i riksdagen genom att
            föreslå en sänkt utjämningsgrad.
          </note>
          <note type="speaker">
            Anf. 36 KARIN PILSÄTER (fp) replik:
          </note>
          <note>
            Fru talman! Som Lennart Hedquist säkert vet föreslår vi också
            förändringar på kostnadssidan, att man framför allt ska se inkomst-
            och kostnadsutjämningen i ett sammanhang. Det är inte så stor
            mening att först utjämna för inkomster som är stora för att sedan
            skicka tillbaka pengar på grund av att man har stora kostnader
            och tvärtom. Det blir lättare om man ser förslaget i dess helhet.
          </note>
          <note>
            Men i grunden tycker jag ändå att invändningen som ni kommer
            med blir så platt. Om det bara handlade om att ni var uppjagade
            över grundlagen, så skulle ni ju redogöra för hur ni vill strukturera
            om systemet. Men det är ju inte så, utan ni vill ju ha ett annat
            resultat. Det är väl ändå ganska uppenbart. Nu säger Lennart Hedquist
            att ni så att säga vill förstatliga finansieringen av skolan och
            inte ha den kommunal. Det är klart att man kan komma helt och
            hållet undan att behöva ha någon inkomst- och kostnadsutjämning
            om man så att säga förstatligar alla de verksamheter som kommunerna
            har hand om. Men jag har inte uppfattat att det är det som ni
            är ute efter. Men det är klart att om man avskaffar landstingen
            och för över sjukvården i något statligt försäkringssystem osv.
            på område efter område så behöver man inte heller någon kommunal
            utjämning. Men det är ju en helt annan fråga. Så länge ni anser
            att kommunerna ändå ska hand om några verksamheter där grundförutsättningarna
            är olika så måste man också förklara hur man tänker sig systemet
            med utjämning. Och i fråga om detta tycker jag att det råder en
            del övrigt att önska från moderat håll.
          </note>
          <note type="speaker">
            Anf. 37 SONIA KARLSSON (s):
          </note>
          <note>
            Fru talman! Lennart Hedquist tyckte att vi skulle lugna ned debatten.
            Men det var ju faktiskt Lennart
          </note>
          <note>
            Hedquist själv som började tala om konfiskation, grundlagsvidrighet
            och ett perverst system.
          </note>
          <note>
            Fru talman! Jag måste säga att jag med intresse har lyssnat till
            debatten, och jag har faktiskt en eloge till både Lena Ek och
            Karin Pilsäter, vilka jag tycker på ett mycket friskt och klart
            sätt har haft en bra diskussion med bl.a. Lennart Hedquist.
          </note>
          <note>
            Detta rör ju vissa kommunalekonomiska frågor, men jag skulle
            lite övergripande vilja tala om hur det nu ser ut i landet. Om
            vi tittar på kommuner och landsting så kan vi naturligtvis säga
            att det fortfarande finns åtskilliga problem och brister. Men
            inte på många år har utvecklingen för kommuner och landsting varit
            så positiv som den är nu. Och man kan faktiskt säga att det mesta
            rör sig i rätt riktning i
          </note>
          <note>
            Kommunsverige. Och jag vill ge några exempel.
          </note>
          <note>
            Arbetslösheten minskar, och den minskar snabbt.
          </note>
          <note>
            Den öppna arbetslösheten har i stort sett halverats från 8 %
            1996, och nu är vi snart nere i 4 %.
          </note>
          <note>
            Statsbidragen ökar. Nivån har höjts med 20 000
          </note>
          <note>
            miljoner kronor sedan 1996, och för 2001 föreslår regeringen
            en ytterligare höjning med 4 000 miljoner kronor.
          </note>
          <note>
            Ännu bättre är det att skatteinkomsterna ökar.
          </note>
          <note>
            Kommunernas och landstingens skatteinkomster ökar med ca 22 000
            miljoner kronor i år och med ytterligare ca 17 000 miljoner kronor
            nästa år.
          </note>
          <note>
            Också den kommunala sysselsättningen ökar påtagligt.
          </note>
          <note>
            Välfärden byggs åter ut, och det börjar äntligen märkas i många
            människors vardag. Men vi vill gå vidare och se till att detta
            märks i alla människors vardag.
          </note>
          <note>
            Men dagens debatt handlar bl.a. om en ändring i kommunallagen
            som innebär att regeln om god ekonomisk hushållning även ska omfatta
            kommunala företag.
          </note>
          <note>
            Som har nämnts här finns det två reservationer på den punkten,
            där man i och för sig godkänner regeringens förslag, men man anser
            att kommunala bolag i första hand ska avvecklas.
          </note>
          <note>
            Finansutskottet anser det rimligt att kommuner och landsting
            ska ha frihet att organisera sin verksamhet utifrån de lokala
            förutsättningar som råder.
          </note>
          <note>
            Och i stort sett fungerar den nuvarande ordningen bra.
          </note>
          <note>
            Men jag har en fråga till er som är motståndare till detta, och
            det har också hörts från Lennart Hedquist,
          </note>
          <note>
            Per Landgren och Karin Pilsäter. Det som jag tycker är konstigt
            är: Varför talar ni inte i detta sammanhang om den kommunala självstyrelsen?
            Varför ska något som kommunerna faktiskt har kunnat fatta beslut
            om sedan mitten av 1800-talet inte längre få avgöras i kommuner
            och landsting?
          </note>
          <note>
            Jag vill också tillägga att allt inte har varit perfekt i kommunala
            företag. Men det är det ju inte heller i privata företag. Och
            samma regler gäller för både kommunala och andra bolag, och de
            ska givetvis följas.
          </note>
          <note>
            Ett annat förslag som vi ska ta ställning till gäller ändringar
            i systemet för kommunal inkomstutjämning. Som vi har hört, och
            som jag tycker att både
          </note>
          <note>
            Lena Ek och Karin Pilsäter förtjänstfullt har sagt, så syftar
            inkomstsutjämning till att ge alla kommuner och landsting likvärdiga
            ekonomiska förutsättningar genom att de garanteras en skattekraft
            som motsvarar riksgenomsnittet. Det handlar om att alla invånare
            i
          </note>
          <note>
            Sverige, från norr till söder, ska kunna få en bra skola, vård
            och omsorg.
          </note>
          <note>
            Riksdagen beslutade senast i juni 1999 om förändringar i utjämningssystemet
            för kommuner och landsting. Och då aviserades ett fortsatt utredningsarbete
            angående de negativa marginaleffekter som för vissa kommuner och
            landsting kan uppstå inom utjämningssystemet.
          </note>
          <note>
            Regeringen föreslår nu en förändring som eliminerar de negativa
            marginaleffekterna i inkomstutjämningen och samtidigt bibehåller
            en långtgående utjämning.
          </note>
          <note>
            Jag måste säga att det verkar som om Lennart
          </note>
          <note>
            Hedquist inte ens har upptäckt att vi i dag ska debattera ett
            förslag till förändring. Det är dessa negativa marginaleffekter
            som förra gången som vi diskuterade detta var det värsta som fanns.
            Nu har regeringen lagt fram ett förslag, och nu ska vi undanröja
            dessa negativa marginaleffekter, men då är problemet ett annat.
            Lennart Hedquist flyttar alltid fokus, och det beror ju på att
            ni inte gillar utjämningen i dess helhet.
          </note>
          <note>
            Det finns fyra reservationer på denna punkt. Det är Moderaterna
            och Folkpartiet som avstyrker regeringens förslag.
          </note>
          <note>
            Kristdemokraterna godtar regeringens förslag men vill att en
            ny utredning tillsätts.
          </note>
          <note>
            Centerpartiet godtar också regeringens förslag men anser att
            det finns behov av fortsatt utredning.
          </note>
          <note>
            För att ge likvärdiga ekonomiska förutsättningar för kommuner
            och landsting så finns det ett utjämningssystem med höga utjämningsambitioner.
            Och inom detta utjämningssystem är det inkomstutjämningen som
            är den absolut viktigaste delen för att man ska nå dessa höga
            ambitioner.
          </note>
          <note>
            Utskottet anser att regeringens förslag innebär en lämplig avvägning
            mellan - lyssna nu Lennart Hedquist - å ena sidan intresset att
            en kommun eller ett landsting får behålla en del av skatteinkomsterna
            från tillväxt i den egna kommunen som överstiger riksgenomsnittet
            - man får alltså mer än riksgenomsnittet -
          </note>
          <note>
            och å andra sidan en långtgående utjämning av kommunala skatteinkomster.
          </note>
          <note>
            Lennart Hedquists förslag skulle faktiskt innebära att skillnaderna
            mellan kommunernas skatteinkomster, och därmed förutsättningarna
            att bedriva kommunal verksamhet, skulle öka väsentligt. Därför
            avvisar vi förslaget.
          </note>
          <note>
            Det är precis det som efterfrågas från Karin Pilsäter. Moderaternas
            förslag kostar ju, och någon ska betala, och det betalas av dem
            som har en lägre tillväxt.
          </note>
          <note>
            Vi kan inte heller ställa oss bakom Karin Pilsäters förslag om
            att utjämningsgraden ska minskas. Jag får väl då säga till Karin
            Pilsäter: Att vara liberal är visserligen, sägs det ibland, att
            vara kluven. Men varför ska ni öka klyftorna, vilket det faktiskt
            innebär om man skulle minska utjämningsgraden? Och det slår mot
            de kommuner som redan har det sämst. I fråga om detta skulle jag
            önska att Karin Pilsäter, och även både Per Landgren och Lennart
            Hedquist, verkligen lyssnar till Lena Ek som har förstått vilka
            negativa sociala effekter det kan bli om man minskar utjämningsgraden
            så kraftigt som ni föreslår.
          </note>
          <note>
            Att vi har svårt att riktigt klarlägga varför moderaterna och
            Lennart Hedquist kan påstå att de blir missförstådda beror på
            att moderaternas förslag är så luddigt. Men det är precis som
            sägs, att ert förslag skulle innebära att det inte blir en rättvis
            fördelning och utjämning över landet. De som vinner är exempelvis
            Danderyd.
          </note>
          <note>
            Sedan tog Lennart Hedquist upp att Borgholm skulle förlora med
            Karin Pilsäters förslag. Ja, det skulle man göra. Men Borgholm
            förlorar även med
          </note>
          <note>
            Lennart Hedquists förslag. Så fundera lite grann på det Lennart
            Hedquist.
          </note>
          <note>
            När det gäller önskemålen om en ny eller fortsatt utredning,
            så tillsattes i juni 1999 dels en delegation med uppgift att följa
            och utvärdera delar av utjämningssystemet, dels en expertgrupp
            för att utreda möjligheterna att förenkla utjämningssystemet och
            göra det mer stabilt.
          </note>
          <note>
            Utredningarna ska inom kort redovisa sina uppdrag. Utskottet
            vill därför inte föreslå ytterligare utredningar. Låt oss i stället
            på bästa sätt ta till vara resultatet av de utredningar som redan
            finns!
          </note>
          <note>
            Regeringen föreslår också att ett särskilt omställningsbidrag
            införs tillfälligt för åren 2001 och 2002
          </note>
          <note>
            till landsting vars befolkning under en femårsperiod minskat
            med mer än 2 %. Bidraget ska utgå med 60
          </note>
          <note>
            kr per invånare i landstinget för varje procentenhet med vilken
            minskningen av befolkningen överstiger gränsen för 2 %.
          </note>
          <note>
            Centerpartiet vill avslå regeringens förslag men här handlar
            det om att göra en så bra avvägning som möjligt.
          </note>
          <note>
            Utskottet konstaterar att en minskande befolkning innebär vikande
            skatteintäkter och behov av att strukturera om verksamheter inom
            kommuner och landsting. Det tar dock en viss tid att hinna med
            att anpassa kostnaderna för verksamheten till nya förutsättningar.
            Ofta får man under en lång tid släpa på höga fasta kostnader,
            t.ex. för lokaler. Utskottet anser således att nivån på bidraget
            är väl avvägt.
          </note>
          <note>
            Till sist, fru talman, föreslås att ett statsbidrag införs för
            åren 2001 och 2002 som en övergångslösning för att kompensera
            kommuner med höga kostnader för verksamhet enligt lagen om stöd
            och service till vissa funktionshindrade, LSS, samt ett extra
            bidrag som kommuner med särskilt kostnadskrävande LSS-
          </note>
          <note>
            insatser ges möjlighet att söka.
          </note>
          <note>
            Här finns det endast tre reservationer. Moderaterna avstyrker
            regeringens förslag. Kristdemokraterna godtar förslaget men vill
            att staten tar över finansieringsansvaret på sikt. Folkpartiet
            godtar också regeringens förslag men vill att kostnaderna för
            LSS på sikt förstatligas.
          </note>
          <note>
            Vad gäller frågan om statligt övertagande av finansieringsansvaret
            för LSS framhåller utskottet att socialtjänstlagen stadgar att
            kommunen har det yttersta ansvaret för att de som vistas i kommunen
            får det stöd och den hjälp som de behöver.
          </note>
          <note>
            Jag vill understryka att kommunerna har ett ansvar för sina invånare,
            oavsett behov. Vi har ju nyligen beslutat om en handlingsplan
            för handikappolitiken med inriktningen att funktionshindrade fullt
            ut ska integreras och att alla i samhället måste bidra till detta.
            Jag menar att det är viktigt att det synsättet får råda. Alla
            kommuninvånare är alltså kommunens ansvar.
          </note>
          <note>
            Regeringen har i budgetpropositionen aviserat att en parlamentarisk
            utredning ska tillsättas som ska lägga fram förslag om en permanent
            nationell utjämning av LSS-kostnader som kan träda i kraft år
            2003.
          </note>
          <note>
            Med detta yrkar jag bifall till finansutskottets förslag och
            avslag på reservationerna.
          </note>
          <note>
            Eftersom en del av min talartid återstår vill jag gå in på det
            jag inledde med, nämligen detta med att
          </note>
          <note>
            Lennart Hedquist och moderaterna aldrig blir nöjda.
          </note>
          <note>
            Trots att vi i dag har ett reviderat förslag är det inte bra,
            utan man hittar nya stora negativa saker.
          </note>
          <note>
            Med moderaternas förslag skulle det bli så att rika kommuner
            ska bli rikare och fattiga kommuner ska bli beroende av staten.
            Vi tycker inte att detta är bra.
          </note>
          <note>
            Det viktiga är att vi får den solidaritet som Lena Ek talade
            om, dvs. att alla kommuner ska ges möjlighet att ha god skola,
            vård och omsorg för sina invånare.
          </note>
          <note>
            Danderyd kan tas som exempel. Där finns det nästan 30 000 invånare
            och nästan 180 % skattekraft.
          </note>
          <note>
            Det är inte så att man i Danderyd har alla arbetstillfällen och
            företag där så att de som genererar skattekraft gör det i Danderyd.
            Nej, de jobbar i många andra delar, i andra kommuner, i Stockholmsområdet.
          </note>
          <note>
            Där jobbar de och tjänar pengar men de skattar för det i Danderyd.
          </note>
          <note>
            Här i Stockholm finns det ju en utjämning. Det är inte konstigare
            att ha en utjämning i landet i övrigt, just för att ge alla kommuner
            samma möjligheter för sina invånare. Men sedan skiljer det i hur
            mycket skatt som tas ut och vilken ytterligare service man vill
            ha och ge sina invånare.
          </note>
          <note>
            Per Landgren, vi behandlar inte kommunkontosystemet i dag. Det
            får vi ta senare.
          </note>
          <note type="speaker">
            Anf. 38 LENNART HEDQUIST (m) replik:
          </note>
          <note>
            Fru talman! Ett utjämningssystem bör nog inte i första hand konstrueras
            utifrån förhållandena i Danderyd, utan det bör vara ett utjämningssystem
            som passar hela landet. Det är just därför som det är så viktigt
            att få ett statligt utjämningssystem. Det är staten som ska visa
            solidaritet. Kommunerna ska inte utifrån sina skattemedel i strid
            mot grundlagen börja skyffla pengar till varandra.
          </note>
          <note>
            Sonia Karlsson, det är inte så att jag har ändrat fokus. I de
            debatter som jag under åren deltagit i har jag hela tiden pekat
            just på hur man konfiskerar tillväxt, var den än förekommer -
            oavsett om det är i Leksand,
          </note>
          <note>
            Malå, Gnosjö eller Valdemarsvik eller varhelst det kan vara.
            Ökar man sin relativa tillväxt konfiskeras den i stort sett.
          </note>
          <note>
            Jag tycker inte att ett förslag som innebär att 95 %
          </note>
          <note>
            i stället för upp till 102 % konfiskeras är särskilt bra.
          </note>
          <note>
            Man ska, tycker jag, få behålla frukten av en tillväxt -
          </note>
          <note>
            det är därför som vi har lagt fram vårt förslag - även inom ramen
            för det nuvarande utjämningssystemet.
          </note>
          <note>
            Sonia Karlsson polemiserar kring att förslaget om att få behålla
            tillväxt från det ena året till det andra i sig skulle vara mer
            dramatiskt än t.ex. det förslag som
          </note>
          <note>
            Karin Pilsäter och Folkpartiet har lagt fram. Om Sonia Karlsson
            inte kan räkna ut effekten har väl Lars-
          </note>
          <note>
            Erik Lövdén möjligheter att göra det. Då är det tveklöst på det
            sättet att en sänkning av utjämningsgraden
          </note>
          <note>
            - t.ex. till 90 %, som Folkpartiet föreslagit - innebär dramatiskt
            större effekter för exempelvis Borgholm än vårt förslag, som inte
            alls specifikt skulle drabba
          </note>
          <note>
            Borgholm eftersom Borgholm skulle ha sin garanterade skattekraftsnivå
            även med vårt förslag.
          </note>
          <note>
            Innan Sonia Karlsson uttalar sig bör hon nog studera verkningarna
            lite bättre. Gå inte på det som sägs i cirkulären från er egen
            partiexpedition och de tabeller som påstår att vi moderater skulle
            vilja avskaffa utjämningssystemet! Vi vill att staten ska svara
            för det, alltså att det inte ska vara inomkommunalt.
          </note>
          <note type="speaker">
            Anf. 39 SONIA KARLSSON (s) replik:
          </note>
          <note>
            Fru talman! Nu blev det nästan lite intressant.
          </note>
          <note>
            Men varifrån ska snälla staten, som så att säga är någon som
            ska betala, ta pengarna? Vilka pengar är det som ska finansiera
            moderaternas förslag?
          </note>
          <note>
            Jag ställde inte Karin Pilsäters förslag mot Lennart Hedquists
            - jag vet att det inte är samma sak. Jag säger också att det är
            felaktigt att sänka så mycket som Folkpartiet vill. Lennart Hedquist
            tog Borgholm som exempel och då sade jag att med Lennart Hedquists
            förslag kommer inte Borgholm inte väl ut.
          </note>
          <note>
            Danderyd tjänar ostridigt på ert förslag men Borgholm gör inte
            det. Innan Lennart Hedquist talar så kraftfullt för sina förslag
            vore det nog bra om även moderaterna funderade över hur förslagen
            i sina delar slår.
          </note>
          <note>
            Lennart Hedquist säger - det finns väl några som inte hört det
            förut - att det här är grundlagsstridigt.
          </note>
          <note>
            Nu är jag i varje fall tredje personen som hjälper till med att
            tala om detta för Lennart Hedquist. Jag är mycket tacksam för
            både Lena Eks och Karin Pilsäters tidigare försök; det är ju inte
            så lätt. Det är faktiskt så att det här inte är grundlagsstridigt.
            Både
          </note>
          <note>
            Lagrådet och konstitutionsutskottet har kommit fram till det,
            och riksdagen har fattat beslut. Sedan har det faktiskt också
            prövats i Regeringsrätten eftersom
          </note>
          <note>
            Täby kommun överklagade. Regeringsrätten finner att detta inte
            står i strid mot regeringsformens bestämmelser om den kommunala
            beskattningsrätten.
          </note>
          <note>
            Täby kommuns resningsansökan avvisades.
          </note>
          <note>
            Grundlagen följs alltså, så det är inget konstigt i detta.
          </note>
          <note type="speaker">
            Anf. 40 LENNART HEDQUIST (m) replik:
          </note>
          <note>
            Fru talman! Jag skulle vilja att Sonia Karlsson kunde åberopa
            den grundlagsexpert som hävdar att det nuvarande utjämningssystemet
            är förenligt med grundlagens ordalydelse. Jag är medveten om att
            s.k.
          </note>
          <note>
            konstitutionell praxis åberopas men jag anser att man ska ha
            en grundlag vars ordalydelse man kan följa.
          </note>
          <note>
            Då är det hela solklart.
          </note>
          <note>
            Sonia Karlsson, det är på det sättet att Borgholm står helt neutralt
            i förhållande till vårt förslag. Om
          </note>
          <note>
            Borgholm däremot ökar sin skattekraft mer än riksgenomsnittet
            får man, till skillnad från hur det är med dagens system, behålla
            det hela, dock inte om regeringens linje fortsatt gäller. Men
            jag tror att regeringen är på väg att ändra sig.
          </note>
          <note>
            Vad är det Göran Persson och även Lars-Erik
          </note>
          <note>
            Lövdén har sagt? Jo, att en rad kommuner - glesbygdskommuner
            har särskilt åberopats - felaktigt kommer ur det här systemet.
            Det felaktiga är just att när de höjer skattekraften i samband
            med befolkningsminskning får de inte behålla tillväxten. Det är
            ett skönhetsfel att man drabbar de kommunerna dubbelt upp. Det
            är det vi moderater har satt fokus på.
          </note>
          <note>
            Det tycks ha givit en viss effekt på Regeringskansliet, så vi
            väntar på att det kommer ett förslag som rättar till tokerierna.
          </note>
          <note type="speaker">
            Anf. 41 SONIA KARLSSON (s) replik:
          </note>
          <note>
            Fru talman! Det är tydligen så att ingen annan är trovärdig när
            det gäller grundlagsfrågor än Lennart
          </note>
          <note>
            Hedquist själv. Han har ju för vana att ställa om sina frågor,
            så jag var lite förberedd. Om jag säger namnen som Staffan Magnusson,
            Leif Ekberg, Leif
          </note>
          <note>
            Lindstam och hänvisar till Göran Schäder kan Lennart Hedquist
            fundera på de namnen.
          </note>
          <note>
            Låt oss ta Malå kommun som exempel. Lennart
          </note>
          <note>
            Hedquist säger att på grund av att arbetslösa och studerande
            har flyttat därifrån har skattekraften höjts.
          </note>
          <note>
            Det är synd att de blir av med allt detta. Nu fungerar det kanske
            inte riktigt så i alla kommuner. Det som vi har sagt när det gäller
            befolkningsminskning är att det tar längre tid, och därför har
            vi föreslagit här i dag att vi ska hjälpa landstingen lite när
            det blir en stor befolkningsminskning. Nu sitter en delegation
            och funderar på om man behöver göra mera för de kommuner som drabbas
            av befolkningsminskning. Man hinner inte lika snabbt få kostymen
            efter ett minskat antal människor. Man står med fasta lokaler
            och annat som kostar pengar. Det är mera den delen som man avser
            att titta på.
          </note>
          <note>
            Jag tycker att Lena Ek i förra debatten juni sade någonting väldigt
            bra när hon sade att Valdemarsvik ökade sin skattekraft därför
            att det flyttade in en förmögen familj i kommunen. Det säger inte
            så mycket övrigt, och det är en ganska tillfällig effekt.
          </note>
          <note>
            Lennart Hedquist har bitit sig fast på marginalen och klagar
            när det egentligen är hela systemet som moderaterna är emot. Borgholm
            kommer inte bra ut ens enligt moderaternas nya förslag. Det beror
            på att systemet är sådant att inkomstutjämningen räknas ut på
            antalet invånare. Det kan ändå bli så att det kan räknas till
            godo. Lennart Hedquist får gå hem och räkna om.
          </note>
          <note type="speaker">
            Anf. 42 PER LANDGREN (kd) replik:
          </note>
          <note>
            Fru talman! När Sonia Karlsson tog upp förändringar i kommunallagen
            frågade hon varför vi inte talade om kommunal självstyrelse vad
            gäller kommunala bolag. Det är möjligtvis så att det skrivna inlägget
            kan låsa en eller så hörde inte Sonia Karlsson, men jag sade just
            att vid försäljning osv. skulle det här hamna under den kommunala
            självstyrelsen när det är lämpligt och möjligt. Så den kritiken
            faller för min del.
          </note>
          <note>
            Sedan tog Sonia Karlsson upp inkomstutjämningen. Om jag minns
            rätt - och jag tror att jag i detta fall minns rätt - visade Lagrådet
            tummen ned i en första vända när det var en direkt inomkommunal
            utjämning. Först när vi gick via staten blev det formellt riktigt.
            Det där har gjort att jag brukar säga att den inomkommunala utjämningen
            går emot grundlagens intentioner med den kommunala självstyrelsen,
            med lokaliseringsprincip och beskattningsrätt. Man tar inte upp
            skatt i en kommun för att kunna bedriva verksamhet i en annan
            kommun.
          </note>
          <note>
            Det här har ingenting med solidaritet att göra. Solidaritet har
            nämnts här som om solidaritet kunde vara någonting som man kan
            lagstifta om och tvinga människor, eller i det här fallet kommuner,
            till solidaritet.
          </note>
          <note>
            Snarare handlar det enligt vår mening om subsidiaritet, om en
            stödprincip som inte som resultat leder till att det skulle bli
            en försämrad position för vare sig
          </note>
          <note>
            Valdemarsvik eller Borgholm. Samtidigt säger vi att vi inte har
            ett fullfjädrat förslag som vi vill sjösätta, utan vi vill ha
            en utredning som går i den riktningen.
          </note>
          <note>
            Det tycker jag är rimligt.
          </note>
          <note type="speaker">
            Anf. 43 SONIA KARLSSON (s) replik:
          </note>
          <note>
            Fru talman! Jag noterade särskilt att Per Landgren i sitt inlägg
            sade att man ville att den kommunala självstyrelsen skulle råda
            när det gäller kommunala företag. Jag noterade det som sagt tacksamt.
          </note>
          <note>
            Egentligen ska man säga att det är positivt att Per
          </note>
          <note>
            Landgren och tidigare faktiskt även moderaterna har ett så stort
            förtroende till staten, pappa staten som ska klara detta.
          </note>
          <note>
            Vi har 289 kommuner i landet. Sverige består av
          </note>
          <note>
            289 kommuner, och man kan inte helt frikoppla dem från staten,
            utan de hör ihop. Eftersom det är så olika förhållanden i dessa
            289 kommuner är det rimligt att det sker en utjämning av tillväxten
            så att hela landet får del av att vissa delar har en oerhörd tillväxt
            och andra delar har det sämre. Det är där som solidariteten i
            fördelningen ligger och som tydligen vi kvinnor förstår men som
            herrarna har det besvärligt med.
          </note>
          <note type="speaker">
            Anf. 44 PER LANDGREN (kd) replik:
          </note>
          <note>
            Fru talman! Jag vänder mig mot att använda begreppet att lagstifta
            om någon form av solidaritet. Det skulle vara en ny sak i så fall.
            I vår mening handlar det om subsidiaritet. Det är inte konstigare
            än att en överliggande nivå, i det här fallet staten, stöder kommunen
            när kommunen inte klarar av att fullfölja sina uppgifter. Det
            gäller att hålla någon typ av reda på de ideologiska begreppen.
            Det är alltså subsidiaritetsprincipen, inte solidaritetsprincipen,
            i första hand som tillämpas.
          </note>
          <note>
            Jag glömde att säga en sak vad gäller kommunkontosystemet. Det
            är mycket riktigt att betänkandet inte tar upp detta. Jag fick
            med en hälsning till ministern som kanske inte är oväsentlig om
            vad som ska tas upp under ordförandeskapsåret.
          </note>
          <note type="speaker">
            Anf. 45 SONIA KARLSSON (s) replik:
          </note>
          <note>
            Fru talman! Det tycker jag var förutseende av Per
          </note>
          <note>
            Landgren. Anledningen till att jag inte tänkte kommentera det
            är att vi inte behandlar det i dag.
          </note>
          <note>
            Eftersom Per Landgren ändå lite underförstått vill säga att detta
            inte följer grundlagen vill jag läsa upp vad Regeringsrätten sade
            när man behandlade Täby kommun: "Regeringsrätten konstaterar att
            reglerna om det kommunala självstyret i regeringsformen är principstadgande
            som avsiktligt givits en allmän utformning. Lokaliseringsprincipen
            i kommunallagen är vidare inte ovillkorlig utan har genombrutits
            av bl.a. lagen om kommunal tjänsteexport. Kommunal skatteutjämning
            i en eller annan form har funnits långt innan den aktuella lagstiftningen
            tillkom 1995.
          </note>
          <note>
            Lagen om utjämningsavgift får anses ansluta till den utarbetade
            lagstiftningspraxisen. Mot den bakgrunden står lagen inte i strid
            med regeringsformens bestämmelser om den kommunala beskattningsrätten."
          </note>
          <note type="speaker">
            Anf. 46 SIV HOLMA (v):
          </note>
          <note>
            Fru talman! Jag ska börja med att yrka bifall till hemställan
            i betänkandet och avslag på samtliga reservationer. Jag vill också
            säga att jag instämmer i mycket av det som föregående talare har
            sagt i dessa frågor.
          </note>
          <note>
            Om vi menar allvar med att ge det kommunala självstyret ett reellt
            innehåll så handlar det om också att ge kommuner och landsting
            likvärdiga ekonomiska förutsättningar. Det handlar om solidaritet
            och rättvisa. Det handlar om att hela landet ska ges möjligheter
            att bedriva en likvärdig skola, vård och omsorg. Om de ekonomiska
            resurserna år 1999 hade stått i paritet med 1992 års resurser,
            hade kommunerna haft nästan 2 000 kr mer per invånare att förfoga
            över. Med dagens servicenivå hade i stort sett alla kommuner haft
            ekonomisk balans.
          </note>
          <note>
            Men den ekonomiska verkligheten ser i dag ut olika för olika
            kommuner och landsting. Kommunförbundets enkät pekar på att i
            år kommer ett hundratal kommuner inte att klara balanskravet.
            Nästa år halveras den siffran. Både stora utflyttningar och stora
            inflyttningar belastar ekonomin för kommuner och landsting men
            på olika sätt.
          </note>
          <note>
            Sammantaget anser vi i Vänsterpartiet ändå att det behövs mer
            resurser. Men det handlar kanske framför allt om att säkerställa
            att de resurser som ges får avsedd effekt för att man ska klara
            av de behov som finns i den kommunala sektorn.
          </note>
          <note>
            Från våra utgångspunkter har budgetsamarbetet tagit viktiga steg
            i rätt riktning. Vi anser att även detta betänkande och den proposition
            som där behandlas är ett resultat av samarbetet mellan det socialdemokratiska
            partiet, Vänsterpartiet och Miljöpartiet. Det innebär att ytterligare
            steg - visserligen inga stora, men ändå viktiga - tas för att
            behålla och utveckla de solidariska ekonomiska förutsättningarna
            för att alla kommuner och landsting ska kunna fungera bättre.
          </note>
          <note>
            Visst återstår det en hel del att göra, men det får vi återkomma
            till vid ett senare tillfälle.
          </note>
          <note>
            Fru talman! När det gäller balanskravet är det mycket positivt
            att kommunala företag i stället får krav på sig att ha en god
            ekonomisk hushållning. Vi välkomnar Lövdéns löfte om att balanskravet
            i kommuner och landsting behöver en uppmjukning. Detta framgår
            inte i betänkandet, men det framgick i ett TT-
          </note>
          <note>
            telegram från den 10 oktober.
          </note>
          <note>
            Beträffande förändringarna i inkomstutjämningssystemet ser vi
            mycket positivt på att man i förslaget bibehåller en långtgående
            utjämning och samtidigt eliminerar de negativa marginaleffekterna.
            En kommun eller ett landsting med en tillväxt över rikets genomsnitt
            får behålla minst 5 % av skillnaden mellan rikets tillväxt och
            den egna tillväxten. Det innebär också att det finns en kompensation
            i inkomstutjämningssystemet för inflyttning. Om fler flyttar in
            i en kommun och bidrar till skatteunderlaget får kommunen och
            landstinget behålla en lite större del av denna tillväxt jämfört
            med nuvarande system.
          </note>
          <note>
            Inkomstutjämningssystemet har i debatten belysts på ett felaktigt
            sätt, anser jag. Det har anförts som ett hinder för att skapa
            tillväxt. Mot detta talar klara fakta. Arbetslöshetsnivån är lägst
            i Stockholm och högst i övre Norrland.
          </note>
          <note>
            I ett TT-telegram från den 13 november fanns det ett referat
            av Merita Nordbankens konjunkturprognos.
          </note>
          <note>
            Man skriver: "Under hela 90-talet är det Stockholm som lett den
            ekonomiska återhämtningen efter krisåren." Vidare konstateras
            det: "Bostadsbristen är sannolikt ett av de viktigaste skälen
            till den arbetskraftsbrist som tycks växa i Stockholm." Bostadsbyggandet
            ökar visserligen, men från extremt låga nivåer. "I stället är
            Skåne och Göteborg på väg att ta över som landets tillväxtmotorer.
            Skånes bruttoregionprodukt kommer att växa med hela 5,5 % och
            ligga kvar på hög nivå även 2001 och 2002. I Malmö blir tillväxten
            ännu högre, sannolikt över 6 %. I Västra
          </note>
          <note>
            Götaland kommer bruttoregionprodukten att öka med
          </note>
          <note>
            4,7 % i år."
          </note>
          <note>
            Med dessa citat vill jag bevisa att inkomstutjämningssystemet
            inte är tillväxtfientligt. Stockholms moderata politiker brukar
            försvara det låga bostadsbyggandet med att anklaga inkomstutjämningssystemet
            för att dra undan resurser från bostadsbyggandet. Samtidigt beslutar
            samma politiker om skattesänkningar. Förra året handlade det om
            40 öre. Nu kommer Stockholms kommun att genomföra en sänkning
            med ytterligare 15 öre. Denna ekvation går inte ihop. Å ena sidan
            finns det inte pengar till bostäder och å andra sidan finns det
            pengar till att sänka skatten.
          </note>
          <note>
            Kirunas mest kände politiker, gruvarbetaren och numera kommunalrådet
            Lars Törnman, brukar säga att det är med LKAB:s vinster som man
            har kunnat bygga infrastrukturen såsom tunnelbanan i Stockholm.
            Visst ligger det någonting i det. Vi norrlänningar är stolta över
            att ha kunnat bidra till landets välstånd med vinster från skogen,
            vattenkraften och malmen. Vi kan också vara stolta över att våra
            ungdomar som flyttar till Stockholm har en god skolutbildning
            som bidrar till den goda tillväxtutvecklingen i huvudstaden.
          </note>
          <note>
            För några år sedan såg jag en statistik som visade att norrbottningarna
            i genomsnitt bidrar med 30 000
          </note>
          <note>
            kr mer i exportvärde jämfört med rikets genomsnittssiffra. Visst
            kan vi känna frustration över att det är så ojämlikt i landet.
            Norra landsdelen framställs som de stora bidragsmottagarna och
            i Stockholm framställer man sig som den stora bidragsgivaren.
            I själva verket handlar det om att alla behövs och kompletterar
            varandra för att utifrån vars och ens förutsättningar vara med
            och utveckla landet till att bli ett ännu bättre samhälle, där
            ingen ska hamna utanför och marginaliseras. Alla ska samma människovärde
            och samma rätt till en bra skola, vård och omsorg.
          </note>
          <note>
            Arbetet med utjämningssystemet präglas av att verkligheten i
            olika kommuner ser väldigt olika ut.
          </note>
          <note>
            En bristande förståelse för andra kommuners verklighet leder
            till synpunkter på - och som i Stockholms fall till regelrätta
            kampanjer mot - det som uppfattas som någon form av illvillig
            utsugningspolitik. Jag ser med stor oro på dessa kampanjer. Landsdel
            ställs mot landsdel. De regionala obalanserna blir inte mindre
            av alla kampanjer, tvärtom. Det som Stockholmskampanjen inte tar
            upp är de positiva variablerna i utjämningssystemet från Stockholmssynpunkt
            såsom t.ex.
          </note>
          <note>
            barnomsorgen och framför allt kollektivtrafiken.
          </note>
          <note>
            Ett åskådningsexempel är kollektivtrafiken. Ett hushåll i Norrlands
            glesbygd kan behöva minst två bilar för att klara transporterna
            för två vuxna som arbetar och för att klara transporter till sociala
            resor, t.ex. att skjutsa barnen till fritidsaktiviteter, att hälsa
            på hos släktingar, att handla mat i affären, för läkarbesök etc.
            Någon kollektivtrafik finns inte.
          </note>
          <note>
            Ett hushåll i storstaden har en helt annan verklighet. Där finns
            det kollektivtrafik till en relativt sett låg kostnad. Behovet
            av egen bil är begränsat, och vanligtvis räcker det med en bil
            för att tillgodose de sociala resorna utanför storstadsregionerna.
            Detta kan illustreras med att hela 92 % av de totala resekostnaderna
            betalades privat i övre Norrland 1992 medan endast 78 % i Stockholm
            för samma år. I kostnadsutjämningen 2001 illustreras det med att
            riksgenomsnittet för kollektivtrafiken ligger på 323 kr. Hela
          </note>
          <note>
            Stockholm får 608 kr per invånare.
          </note>
          <note>
            När det gäller omställningsbidraget är det viktigt att också
            landstingen får kompensation för befolkningsminskning. Kommunerna
            har i det nuvarande systemet en sådan modell. Landstingen befolkningskompensation
            handlar om att man ska ha mer än 2 %
          </note>
          <note>
            minskning under en femårsperiod. Kompensationen är på 60 kr per
            invånare för varje procentenhet utöver de två procenten. De landsting
            som blir föremål för denna kompensation är Västernorrland, Jämtland,
          </note>
          <note>
            Dalarna, Norrbotten, Värmland, Gävleborg och Kalmar. Kompensationen
            är på 150 miljoner totalt och för respektive landsting handlar
            det om 15-30 miljoner.
          </note>
          <note>
            Beträffande kompensationen för LSS-kostnaderna ser vi i Vänsterpartiet
            denna som ett ytterligare steg i rätt riktning. Det blir en form
            av högkostnadsskydd för kommuner med stora kostnader. Alla kommuner
            får stå för en grundkostnad på ca 1 500 kr per invånare. Kostnader
            därutöver finansieras ur en gemensam pott på 350 miljoner. De
            kommuner som har extremt höga kostnader har dessutom möjlighet
            att ansöka om ett särskilt statsbidrag.
          </note>
          <note>
            Anf. 47 Statsrådet LARS-ERIK LÖV-
          </note>
          <note>
            DÉN (s):
          </note>
          <note>
            Fru talman! Arbetslösheten sjunker och har gjort det kraftigt
            under ett par års tid. Sysselsättningen ökar. Särskilt under det
            senaste året har vi sett en kraftig sysselsättningsuppgång i Sverige.
            Enligt AMS
          </note>
          <note>
            ligger nu arbetslösheten strax under 4 %. Det mål som den socialdemokratiska
            regeringen formulerade för några år sedan är alltså uppnått, det
            mål som, när det sattes upp, raljerande förkastades och förhånades
            av moderaterna i kammaren.
          </note>
          <note>
            Jag säger detta därför att den minskade arbetslösheten och den
            ökade sysselsättningen är det huvudsakliga skälet till att kommuner
            och landsting nu har en bättre situation.
          </note>
          <note>
            Skatteintäkterna ökar nämligen kraftigt till följd av den ökade
            sysselsättningen. I år beräknas ökningen bli 20 miljarder kronor
            större än 1999. Det ska ställas mot ökningen av de generella statsbidragen
            på totalt
          </note>
          <note>
            20 miljarder under de senaste fyra åren. En bra tillväxt i svensk
            ekonomi och en hög sysselsättning gynnar alltså mycket påtagligt
            en bra utveckling i kommunsektorn.
          </note>
          <note>
            Den minskade arbetslösheten är den främsta grunden till att många
            kommuner och landsting nu också kan göra förbättringar inom skola,
            vård och omsorg. Och alla kommuner och landsting får genom inkomstutjämningen
            del av tillväxten och skatteökningarna.
          </note>
          <note>
            Den fortsatta ökningen av kommunsektorns skatteintäkter understryks
            också av Kommunförbundets och Landstingsförbundets prognoser.
            Förbundens senaste två prognoser har t.o.m. legat över och betydligt
            över de bedömningar som regeringen har gjort i budgetpropositionen.
          </note>
          <note>
            Vi kan se resultatet också genom att sysselsättningen i kommunsektorn
            ökade under 1998 och stärktes framför allt under första halvåret
            1999. Enligt den senaste arbetskraftsundersökningen har antalet
            sysselsatta i kommunsektorn ökat med närmare
          </note>
          <note>
            80 000 personer sedan början av 1998 till följd av det gynnsammare
            ekonomiska läget i kommunsektorn som nu medger kvalitetsförbättringar
            runtom i landet.
          </note>
          <note>
            Fru talman! Det går bra för Sverige, men det går inte bra för
            hela landet. Det har jag understrukit i anförande efter anförande
            under de senaste åren. Vi kan se en framväxande regional obalans
            som är ytterligt allvarlig och som vi måste ta på djupt allvar
            när det gäller att vidta åtgärder och motverka.
          </note>
          <note>
            Ca 185 kommuner minskar i befolkning i år jämfört med förra året.
            12 av 20 landsting tappar befolkning. Och arbetslösheten är, trots
            den gynnsamma bild som jag beskrev, fortfarande hög i många delar
            av landet. Kraftigt vikande befolkningstal och hög arbetslöshet
            leder naturligtvis till stora svårigheter för kommuner och landsting
            att upprätthålla bra, grundläggande välfärdsservice för sina invånare.
          </note>
          <note>
            Alla har rätt till en bra vård, en bra skola, en bra förskola
            och en bra äldreomsorg, oavsett var i landet man bor. För mig
            som socialdemokrat är detta okompromissbart. Det enda sättet att
            garantera välfärd för nuvarande och kommande generationer är att
            befästa solidariteten mellan landets starka och svaga regioner.
            Jag vill understryka: att befästa solidariteten mellan de starka
            och de svaga regionerna. Jag tycker kanske att Lennart Hedquist
            borde fundera lite grann kring den frågeställningen och den utmaningen.
          </note>
          <note>
            Det här har betydelse också inom regionerna. Jag brukar använda
            Stockholmsregionen som exempel just på vad solidaritet innebär.
            Utan solidariteten, ett långtgående utjämningssystem, skulle Botkyrkas
            invånare ha behövt betala 40 kr i skatt för att få samma service
            som invånarna i Danderyd hade behövt betala 20 kr i kommunalskatt
            för. Det här visar ju att utjämningssystemet inte bara spelar
            en roll mellan
          </note>
          <note>
            Stockholmsregionen och andra delar av landet, utan det spelar
            en avgörande roll för lika livsvillkor i
          </note>
          <note>
            Stockholmsregionen, där förutsättningarna är väldigt olika i
            olika delar av regionen.
          </note>
          <note>
            Det är just av den här anledningen som vi ska ha ett inomkommunalt
            utjämningssystem som ska garantera solidaritet mellan landets
            starka och svaga delar även i framtiden. Det är därför vi ska
            ha en långtgående utjämning som garanterar alla invånares rätt
            till bra skola, vård och omsorg, oavsett var man råkar bo.
          </note>
          <note>
            Jag blir häpen av den kampanj som moderaterna bedriver. Lennart
            Hedquist försöker att tona ned den här i kammaren, och jag har
            ju debatterat med Lennart Hedquist tidigare. Men jag bli häpen
            av den kampanj som bedrivs från moderat håll, framför allt i
          </note>
          <note>
            Stockholmsregionen, när jag kan läsa skattefinansierade affischtavlor
            på tunnelbanestationer och busshållsplatser som talar om för stockholmarna
            att de får betala 2 111 kr per invånare till andra delar av landet.
          </note>
          <note>
            Det är ett uttryck för egoism, självtillräcklighet, att vara
            sig själv nog. Solidariteten mellan olika delar av landet har
            betydelse för hela Sveriges framtid och utveckling. Det borde
            moderaterna fundera en hel del över och på vad konsekvenserna
            av den egoistiska politik som moderaterna i Stockholmsregionen
            bedriver i sin förlängning innebär.
          </note>
          <note>
            Grundprinciperna för utjämningssystemet ligger fast. Det är dock
            viktigt att vi kontinuerligt arbetar med uppdatering och utvärdering
            av systemets olika delar. Det görs just nu i en expertgrupp och
            i den delegation som sitter och arbetar med systemet och som kommer
            att lägga fram sina rapporter inom kort.
          </note>
          <note>
            Per Landgren, jag har inte negligerat problemen i utjämningssystemet.
            Jag sade redan när utjämningsutredningen presenterade sitt slutbetänkande
            1998 att de negativa marginaleffekterna i systemet skulle undanröjas.
            Jag sade också att det inte fick ske på bekostnad av en långtgående
            utjämning.
          </note>
          <note>
            Nu har vi förslaget på riksdagens bord, ett förslag som innebär
            att de negativa marginaleffekterna -
          </note>
          <note>
            pomperipossaeffekten - undanröjs, och som ändå garanterar en
            långtgående inkomstutjämning i hela landet.
          </note>
          <note>
            Fru talman! Vikande befolkningstal och fortsatt hög arbetslöshet
            är exempel på s.k. strukturella faktorer som många orter, kommuner
            och regioner fortfarande brottas med. När en kommun eller ett
            landsting tappar befolkning år efter år ger det naturligtvis stora
            konsekvenser för denna kommuns möjligheter att upprätthålla en
            bra service. Det är en tidskrävande process att anpassa sin verksamhet
            i en kommun eller ett landsting till vikande befolkningstal och
            därmed minskande intäkter.
          </note>
          <note>
            I systemet för kostnadsutjämning finns det en särskild kompensation
            till de kommuner som tappar i befolkning. Någon motsvarande kompensation
            finns inte på landstingssidan. Det är därför som regeringen föreslår
            ett omställningsbidrag, ett omställningsstöd, till landsting med
            stor befolkningsminskning. För flera av de landsting som är berörda
            innebär det naturligtvis ett väsentligt tillskott för att kunna
            anpassa sin verksamhet till en minskande befolkning i en lugn
            och acceptabel takt. För Västernorrlands vidkommande innebär det
            33 miljoner, för att ta ett exempel.
          </note>
          <note>
            Fru talman! Riksdagen beslutade för några år sedan om ett krav
            för ekonomisk balans för kommuner och landsting. Jag vill understryka
            att det är en viktig lag. Den fattades mot bakgrund av att varje
            generation måste bära ansvar för den service som den själv beslutar
            om och inte skjuta över kostnader på kommande generationer.
          </note>
          <note>
            Balanskravet är viktigt i den kommunala sektorn.
          </note>
          <note>
            Framför allt är det viktigt i perspektivet av den utmaning som
            de demografiska förändringarna framöver ställer på offentlig verksamhet.
            Ordning och reda i kommunal ekonomi är en förutsättning för att
            vi ska kunna möta den utmaningen.
          </note>
          <note>
            Så gott som alla kommuner och landsting kommer att nå ekonomisk
            balans under de kommande åren.
          </note>
          <note>
            För många innebär arbetet med att uppfylla balanskravet många
            och mycket svåra beslut. Det är ett tufft arbete som nu pågår
            runtom i landet och som jag har den största respekt för.
          </note>
          <note>
            Regeringen inrättade kommundelegationen förra året till stöd
            för de kommuner och landsting som har svårt att på egen hand uppnå
            en stabil ekonomisk situation. Totalt får 4 landsting och 34 kommuner
            dela på 1,25 miljarder kronor. Det är mycket pengar och de har
            stor betydelse för de kommuner och landsting som får del av dem.
          </note>
          <note>
            Jag konstaterar att moderaterna har sagt nej till det här stödet.
            Moderaterna har inte bara sagt nej till det här stödet. De säger
            också nej till ökningar av generella statsbidrag nästa år. De
            säger nej till den speciella skolsatsningen. De säger nej till
            den speciella sjukvårdssatsningen.
          </note>
          <note>
            Moderaternas politik gentemot kommuner och landsting skulle innebära
            ett behov av mycket drastiska och kraftfulla nedskärningar i kommunal
            vård och omsorg runtom i landet. Det är glädjande att
          </note>
          <note>
            Moderaterna är någorlunda ensamma om den mycket brutala politik
            gentemot kommuner och landsting som de förespråkar.
          </note>
          <note>
            Låt mig säga något i anslutning till diskussionen som har varit
            om de regionala skillnaderna. Jag tror att det finns ett behov
            av att analysera utjämningssystemet på det här sättet: Är det
            ett utjämningssystem som i tillräcklig utsträckning håller för
            att möta de problem som finns i regioner som har en stark befolkningsutflyttning
            och starka regionala problem?
          </note>
          <note>
            Vi har startat det arbetet. Jag vill inte säga att det nödvändigtvis
            behöver innebära en stor omläggning av hela utjämningssystemet.
            Men att vi måste fundera kring den regionala obalansens konsekvenser
            för vården och servicen i de här delarna av landet och se om våra
            nuvarande statliga bidrag och utjämningssystem är tillfyllest
            för det ändamålet, det tror jag är nödvändigt. Den analysen har
            startat. Vad den kommer att ge får vi väl se så småningom.
          </note>
          <note>
            Kommundelegationens arbete har ju varit en del av den processen.
            Då måste vi utvärdera det och se om det inte finns skäl att vidta
            ytterligare åtgärder för att kunna upprätthålla en bra kvalitet
            på servicen vid en fortgående befolkningsutflyttning och en fortsatt
            framväxande regional obalans.
          </note>
          <note>
            Fru talman! Regeringen har föreslagit ett högkostnadsskydd och
            ett särskilt stöd till kommuner som har merkostnader som en följd
            av lagen om stöd och service till funktionshindrade. Människors
            lika värde är en grundläggande utgångspunkt för hur samhället
            ska utformas. Alla människor har kunskaper, förmågor och erfarenheter
            som är viktiga för samhället. Därför måste samhället formas på
            ett sådant sätt att alla kan medverka i utvecklingen och nå full
            delaktighet i samhällets gemenskap.
          </note>
          <note>
            Människor med funktionshinder utgör givetvis inget undantag i
            det avseendet. Personer med funktionshinder är medborgare med
            samma rättigheter och skyldigheter som andra medborgare. Kommunerna
            är ansvariga för alla sina kommuninvånares välbefinnande oavsett
            om de har funktionshinder eller inte.
          </note>
          <note>
            Det framgår om inte annat i socialtjänstlagen. Det är utgångspunkterna
            för regeringens förslag om ett högkostnadsskydd och ett statsbidrag
            till kommuner som har merkostnader till följd av LSS.
          </note>
          <note>
            Kommunernas kostnader är väldigt ojämnt fördelade över landet.
            Det finns olikheter i utformning och avtrappning av inomregionala
            utjämningar för dessa kostnader. Jag vill deklarera att det här
            är ett tillfälligt statsbidrag för att möta de kommuner som har
            extra stora kostnader. Regeringens ambition är fortfarande att
            skapa en permanent modell för utjämningen av
          </note>
          <note>
            LSS-kostnaderna. Jag hoppas att vi ska lyckas med det som så
            många har gått bet på, nämligen att skapa ett hållfast och bra
            system i det avseendet.
          </note>
          <note>
            Fru talman! En bra vård, skola och omsorg är tre bärande pelare
            i människors välfärd och lika förutsättningar i livet. I Sverige
            har vi en modell där kommuner och landsting är ansvariga för dessa
            bärande välfärdsverksamheter. Kommunerna och landstingen har unika
            förutsättningar som är avgörande för hur en verksamhet ska organiseras
            för att bäst passa just deras invånares behov och önskemål. Staten
            kan dock inte abdikera från det yttersta ansvaret för människornas
            grundläggande service- och omsorgsbehov.
          </note>
          <note>
            En socialdemokratisk regering tar ansvar och arbetar för alla
            människors rätt till välfärd och lika förutsättningar oavsett
            var i landet de råkar bo och oavsett hur gamla de råkar vara och
            oavsett hur höga inkomster de råkar ha.
          </note>
          <note type="speaker">
            Anf. 48 LENNART HEDQUIST (m):
          </note>
          <note>
            Fru talman! Lars-Erik Lövdén säger att utjämningssystemet ska
            befästa solidariteten mellan svaga och starka regioner. Jag kan
            inte inse att det är att befästa någon solidaritet med en kommun
            i en svag region - ta Malå, Dorotea, Valdermarsvik eller Orust
          </note>
          <note>
            - att när en sådan kommun ökar sin relativa skattekraft konfiskeras
            denna av utjämningssystemet. Utjämningssystemet har så fundamentala
            brister i det hänseendet att det straffar tillväxt var det än
            förekommer. Jag tycker att regeringen snarast bör åtgärda det.
          </note>
          <note>
            Sedan ondgör sig Lars-Erik Lövdén över att
          </note>
          <note>
            Stockholms stad har talat om för sina medborgare hur mycket de
            får betala till andra kommuner i det inomkommunala systemet. Detta
            är ju hard facts, och det visar att det är felaktigt med ett inomkommunalt
            system. Det leder ju till den här typen av konflikter mellan kommuner
            och att man kan visa att man får betala till andra. Betalar till
            andra gör man genom ett solidariskt skattesystem som staten svarar
            för. Kommunerna ska behålla sina skatteinkomster. Det som har
            skett i Stockholmsområdet angående de här siffrorna visar just
            hur felaktigt det inomkommunala systemet är.
          </note>
          <note>
            Det tredje jag vill ta upp gäller Håbo kommun.
          </note>
          <note>
            Det är en socialdemokratiskt styrd kommun i Uppland med en av
            landets högsta skattekraft. Den har alltså nu av regeringen erhållit
            bidrag ur den s.k.
          </note>
          <note>
            kommunakuten. Jag tror inte att det är enbart för att den är
            socialdemokratiskt styrd utan också på grund av att tillväxt kostar.
            Håbo kommun har inte fått behålla sin tillväxt. Däremot har man
            fått betala orimligt mycket i det inomkommunala systemet.
          </note>
          <note>
            Slutligen, fru talman: Sysselsättningsutvecklingen är fortfarande
            i dag sämre än vid 90-talets början.
          </note>
          <note>
            Fortfarande står över en miljon människor ur arbetskraften utanför
            den reguljära arbetsmarknaden. Det är inget att slå sig för bröstet
            för i toppen av en högkonjunktur. Jag tycker att regeringen är
            lite arrogant när man för fram sina sysselsättningssiffror. Det
            är egentligen fortfarande ett gott stycke kvar för att vi ska
            vara en tillväxtnation.
          </note>
          <note>
            Anf. 49 Statsrådet LARS-ERIK LÖV-
          </note>
          <note>
            DÉN (s):
          </note>
          <note>
            Fru talman! Vi har naturligtvis mycket kvar att göra när det
            gäller arbetslösheten. Men även Lennart
          </note>
          <note>
            Hedquist måste väl konstatera att det är en remarkabel framgång
            som Sverige har lyckats åstadkomma när det gäller sysselsättningsökning
            och arbetslöshetsbekämpning. Lennart Hedquists partikamrat Lars
          </note>
          <note>
            Tobisson raljerade ju över det här när vi satte upp 4-
          </note>
          <note>
            procentsmålet. Han sade att det är lika omöjligt som att sälja
            böckling utomlands. Vi har nått vårt ambitiösa arbetslöshetsmål.
            Det leder nu också till mycket kraftiga skatteintäkter i kommunsektorn.
            Det betyder egentligen mer än de statsbidragsökningar som vi nu
            genomför under kommande år.
          </note>
          <note>
            Utjämningssystemet har vi diskuterat många gånger, men Lennart
            Hedquist förbiser ju systemets grundläggande uppbyggnad. När vi
            gick över från specialdestinerade statsbidrag, ett sjuttiotal
            som vi hade i början av 90-talet, till de generella statsbidragen
            var det ju nödvändigt att införa ett utförligt kostnadsutjämningssystem
            och inkomstutjämningssystem.
          </note>
          <note>
            Ser man de här sakerna ihop, som handlar om statens reglering
            av de ekonomiska förhållandena till kommunerna, så är det ju så
            att Stockholms kommun får ungefär 3 600 kr per invånare netto
            om man räknar ihop skattebidragen och tar hänsyn till utjämningssystemet.
            Men det talar ni inte om i Stockholms kommun. Moderaterna, som
            för den här hätska kampanjen mot solidariteten i Sverige, talar
            inte om att
          </note>
          <note>
            Stockholmsregionen som helhet från staten får 8
          </note>
          <note>
            miljarder kronor netto efter utjämning under innevarande år.
          </note>
          <note type="speaker">
            Anf. 50 LENNART HEDQUIST (m) replik:
          </note>
          <note>
            Fru talman! Det är bättre om Stockholms kommun får behålla sina
            skatteintäkter och betala sin verksamhet med egna skattemedel
            än att man först ska betala ganska mycket till andra kommuner
            för att därefter få del av de generella statsbidragen. Det måste
            vara rätt att kunna övergå till det system där kommunerna i största
            möjliga utsträckning själva finansierar sin verksamhet. Det är
            ju tydligen också Kommunförbundet inne på. Sedan är det staten
            som ger bidrag till kommuner och landsting med för sina uppgifter
            otillräcklig skattekraft. Det är orättfärdigt med ett system som
            i strid med regeringsformen tvingar kommunerna att betala till
            varandra.
          </note>
          <note>
            Jag tycker att man just nu bör koncentrera sig på att se till
            att vi får ett tillväxtvänligt system. Det utjämningssystem som
            vi har i dag straffar tillväxt var den än förekommer. Jag tolkar
            nu Lars-Erik Lövdén så att när man ska se hur detta t.ex. slår
            för glesbygden så bör man framför allt se på den groteska effekten
            att när skattekraften stiger så minskar intäkterna på grund av
            att befolkningen samtidigt har minskat och att man inte får behålla
            intäktsökningen.
          </note>
          <note>
            När det gäller det här med böcklingen så tror jag att det krävs
            extraordinära insatser om man ska sälja böckling. Men uppenbarligen
            krävs det också extraordinära insatser för regeringen för att
            få ned den formella arbetslösheten under 4-procentsgränsen trots
            att vi har så många utanför den reguljära arbetsmarknaden. Jag
            tycker att regeringen borde ha kunnat lyckas bättre i toppen av
            en högkonjunktur.
          </note>
          <note>
            Anf. 51 Statsrådet LARS-ERIK LÖVDÉN (s)
          </note>
          <note>
            replik:
          </note>
          <note>
            Fru talman! Jag har inte sett några resultat av Lars
          </note>
          <note>
            Tobissons ansträngningar att sälja böckling utomlands, men det
            är möjligt att Lennart Hedquist kan bistå honom i de ansträngningarna.
          </note>
          <note>
            Vi har lyckats med målet att ta ned arbetslösheten till 4 %.
            Det är inget slutmål för socialdemokratin. Vi ska nu nå sysselsättningsmålet
            med 80 % av arbetskraften sysselsatt, och vi ska fortsätta att
            bekämpa den öppna arbetslösheten så att vi når full sysselsättning
            i Sverige. Det har nämligen betydelse för våra möjligheter att
            finansiera de stora ambitioner vi har på välfärdsområdet.
          </note>
          <note>
            Det blir med förlov sagt, Lennart Hedquist, ett väldigt snävt
            resonemang att säga att det är en enskild kommun som genererar
            tillväxt. Tillväxten av skatteunderlag i Danderyd är väl inget
            speciellt som just
          </note>
          <note>
            Danderyd har genererat, utan det är framgångarna för
          </note>
          <note>
            Sverige som helhet som genererar tillväxten - låt vara att den
            är ojämnt fördelad. Framgångarna för Sverige som helhet som genererar
            ökade skatteinkomster bör också enligt socialdemokratiska utgångspunkter
            komma hela Sverige till del.
          </note>
          <note>
            Jag förstår att Lennart Hedquist har svårt för solidaritetsresonemang,
            men han borde väl ändå betänka mitt exempel med Danderyd och Botkyrka.
            Utan ett långtgående utjämningssystem skulle det krävas en kommunalskatt
            i Botkyrka på 40 kr för att kunna bedriva samma service som det
            hade erfordrats 20 kr i kommunalskatt i Danderyd för. Det är solidaritet
            att inte ha ett sådant system, Lennart Hedquist. Det är solidaritet
            att utjämna och skapa likvärdiga förutsättningar.
          </note>
          <note type="speaker">
            Anf. 52 KARIN PILSÄTER (fp):
          </note>
          <note>
            Fru talman! Jag tänkte börja där statsrådet Lövdén började, nämligen
            med 4-procentsmålet. Man kan tycka att det kanske inte har så
            mycket med det här att göra, men vi sade faktiskt inte att detta
            var omöjligt. Vi sade att det var fel, och fel tänkt, att fokusera
            på den öppna arbetslösheten i stället för på den totala arbetslösheten.
            Det är väldigt bra att man har kommit så långt, men man har fortfarande
            siktet ställt lite på fel fråga.
          </note>
          <note>
            Det har bl.a. fått till följd att kommuner i dag har kostnader
            som de inte skulle behöva ha, och att människor som skulle behöva
            hjälp att komma ut på arbetsmarknaden hålls kvar i socialbidragsträsket.
            Det har nämligen till stor del fungerat så att a-kassan blir en
            inträdesbiljett till vägarna ut på arbetsmarknaden.
          </note>
          <note>
            Man blir inte inskriven, för då ökar man den öppna arbetslösheten.
            Kommunerna har inte ansvar för arbetsmarknadspolitiken. Vi tror
            att det hade varit bra om man både hade haft det synsättet när
            det gäller utjämningssystemet och när det gällde formuleringen
            av arbetslöshetsmålet.
          </note>
          <note>
            Jag, som kommer från Botkyrka, tänkte passa på tillfället att
            nämna några saker kring det. Lövdén nämnde Botkyrka, och hur det
            skulle gå där. Men
          </note>
          <note>
            Botkyrka är inte alls ett exempel på det som statsrådet tar upp,
            utan det är just ett exempel på den enorma rundgång som finns
            i utjämningssystemet i dag. Botkyrka får nämligen bara lite grann
            netto på marginalen. Man betalar in en massa pengar på inkomstsidan,
            och så får man tillbaka en massa pengar på kostnadssidan. Man
            får avdrag och påslag på kostnadssidan, och netto blir det en
            liten, liten summa. Botkyrka är i själva verket en bra illustration
            för varför man behöver omarbeta systemet i den riktning som vi
            föreslår.
          </note>
          <note>
            Fru talman! Jag kan också passa på att informera statsrådet Lövdén
            om att också Botkyrka informerar sina invånare om var deras skattepengar
            går. Jag vet inte om det är ett led i den socialdemokratiska kommunala
            ledningens kamp mot utjämningssystemet, men jag tror inte det.
          </note>
          <note>
            Till sist, fru talman, skulle jag vilja ställa ytterligare en
            konkret fråga till statsrådet Lövdén. Hur ser han på den typ av
            kommunal skatteplanering som jag redogjorde för?
          </note>
          <note>
            Anf. 53 Statsrådet LARS-ERIK LÖVDÉN (s)
          </note>
          <note>
            replik:
          </note>
          <note>
            Fru talman! Jag tyckte när jag satt och lyssnade på den tidigare
            debatten mellan Karin Pilsäter och Lennart Hedquist att Karin
            Pilsäter hade ett mer nyanserat synsätt på utjämningssystemet.
            Även om jag inte delar hennes uppfattning om att man ska sänka
            graden i inkomstutjämningen så tyckte jag ändå att polemiken och
            diskussionen gav en belysning av att det finns lite olika synsätt.
            Jag tyckte att Karin Pilsäter i stort försvarade grunderna för
            utjämningssystemet - i alla fall kostnadsutjämningen.
          </note>
          <note>
            Nu försvarar Karin Pilsäter den kampanj som
          </note>
          <note>
            Stockholmsmoderaterna bedriver mot hela utjämningssystemet. Det
            är ju en kampanj! Den affischkampanj som jag har mött under den
            här hösten i
          </note>
          <note>
            Stockholm har ju inte syftat till något annat än att skjuta mot
            grundvalarna för hela utjämningssystemet.
          </note>
          <note>
            Det har varit moderaternas målsättning. Det syns ju också i uttalandena.
            När jag hör Ralph Lédel säga att skatteutjämningen i själva verket
            är utformad så att våra skattebetalare tvingas betala ekonomiskt
            vanstyre i andra delar av landet så tycker jag att det är ett
            fruktansvärt cyniskt resonemang.
          </note>
          <note>
            Botkyrka får i inkomstutjämning drygt 2 000 kr per invånare,
            Karin Pilsäter. Det är de beräkningar som gäller för nästa år.
            Som jag nämnde i mitt exempel är det naturligtvis Danderyd, där
            inkomsterna är sjufaldigt högre, som får vara med och betala.
            Jag tycker att det är ett uttryck för solidaritet. Det är ett
            uttryck för att vi ska hålla ihop landet, och även hålla ihop
            inomregionalt och ta ansvar för samma grundläggande service i
            olika delar av Stockholmsregionen men också i olika delar av landet.
          </note>
          <note type="speaker">
            Anf. 54 KARIN PILSÄTER (fp) replik:
          </note>
          <note>
            Fru talman! Ralph Lédel har alla förutsättningar att tala för
            sig själv. Vad jag sade var att jag inte tycker att det är konstigt
            att en kommun informerar sina medborgare om vad man använder skattepengarna
            till. Det sker inte bara i borgerligt styrda kommuner som Stockholm,
            utan det sker även i socialdemokratiskt styrda kommuner.
          </note>
          <note>
            Vad man sedan bedriver för sandlådekrig mellan socialdemokrater
            på riksplanet och moderater i
          </note>
          <note>
            Stockholmsområdet för ni kriga om själva. Jag tror att medborgarna
            i den här regionen tycker att båda parter är rätt så patetiska.
            Det intressanta är att jag tycker att kommuninvånarna har all
            rätt i världen att få reda på vad deras skattepengar används till
            utan att man från socialdemokratiskt håll ska kalla det för kampanjer.
          </note>
          <note>
            Det har de rätt att få reda på oavsett i vilken kommun de bor.
          </note>
          <note>
            Jag tror att statsrådet sade fel när han sade att
          </note>
          <note>
            Botkyrka får så mycket pengar i inkomstutjämning. I
          </note>
          <note>
            varje fall har det inte varit så under åren bakåt. Det som man
            får får man netto från hela systemet, men det blir väldigt mycket
            pengar i påslag och avdrag.
          </note>
          <note>
            Detta beror just på att man i systemet försöker kompensera för
            alla saker på en gång i stället för att plocka ut förklarande,
            opåverkbara och relevanta faktorer. Det är ju det som är grunden
            för systemet -
          </note>
          <note>
            och det är den grunden som vi stöder.
          </note>
          <note>
            Vi tror att en bättre metod är att man försöker utjämna för totalresultatet
            i stället för att utjämna för varje liten faktor för sig, och
            även utjämna för faktorer som inte är relevanta för den kommunala
            verksamheten. Om man gjorde det så skulle det inte bli så som
            det blir nu när man, som flera stycken debattörer här har gjort,
            rycker loss inkomstutjämningen för sig.
          </note>
          <note>
            Vad det handlar om är ju att kommunerna totalt sett ska få likvärdiga
            förutsättningar. Har man många barn och många gamla så har man
            antagligen lägre skattekraft på intäktssidan. Men det ska ju kompenseras
            genom att man får kostnadsutjämning för barnoch äldreomsorg. Det
            ska inte behöva vara denna väldiga rundgång i hela systemet.
          </note>
          <note>
            Jag tycker att det skulle vara bra om statsrådet kunde svara
            dels på vad han anser om kommunal skatteplanering, dels på vad
            han i grunden anser om inkomstutjämningssystemet. Är det förklarande
            opåverkbara faktorer som ska utjämnas?
          </note>
          <note>
            Anf. 55 Statsrådet LARS-ERIK LÖVDÉN (s)
          </note>
          <note>
            replik:
          </note>
          <note>
            Fru talman! Jag tycker att det nuvarande utjämningssystemet på
            det stora hela taget är ett rättvist och hållfast system. Men
            jag har sagt flera gånger att jag gärna skulle ha sett ett system
            som var lite enklare och lite mer lättöverskådligt, inte minst
            av pedagogiska skäl. I våras tillsatte vi en expertgrupp som ska
            se på möjligheterna att göra förenklingar i systemet.
          </note>
          <note>
            Den kommer med sitt material i slutet av november eller början
            av december.
          </note>
          <note>
            Jag är inte alltför förhoppningsfull om att vi ska kunna nå detta.
            Det finns så många saker att ta hänsyn till. Det är inte bara
            antalet barn och antalet äldre.
          </note>
          <note>
            Det är hur strukturen ser ut i kommunen, t.ex. glesbygd eller
            tätort. Det är andra kostnader som ska speglas av ett utjämningssystem.
            Det är inte alldeles enkelt att åstadkomma ett system som innehåller
            ett begränsat antal faktorer som är lättförståeliga och lättförklarliga.
            Jag skulle gärna se det, men jag tror att det blir ganska svårt
            att komma dithän. Jag brukar göra en jämförelse. Det var väl inte
            heller höjden av klarhet när vi hade ett 70-tal specialdestinerade
            statsbidrag. Det fanns nog inte så många människor i det här landet
            eller i kommunerna som hade insikt i den komplexitet som fanns
            i det tidigare statsbidragssystemet. Men vi får väl se nu när
            expertgruppen är klar med sitt arbete i slutet på det här året.
          </note>
          <note type="speaker">
            Anf. 56 LENA EK (c):
          </note>
          <note>
            Fru talman! Statsrådet Lövdén talar om att det är
          </note>
          <note>
            185 kommuner och 12 landsting som inte klarar sin ekonomi trots
            att det är mitt i en högkonjunktur. Man tappar befolkning, har
            hög arbetslöshet, låg utbildningsnivå och man kan fortsätta den
            här uppräkningen. Det är klart att det kommunala skatteutjämningssystemet
            är bra för att försöka att ta hand om effekterna av den här situationen.
            Där är vi helt överens.
          </note>
          <note>
            Centerpartiet tycker att man kunde ta i lite mer när det gäller
            de landsting som tappar i befolkning. Där har man ju ganska tuffa
            besparingsprogram. Vi kan t.ex. se hur många förlossningsavdelningar
            och BB
          </note>
          <note>
            som läggs ned över landet. Det är en präriebrand just när det
            gäller mödravården och förlossningsvården.
          </note>
          <note>
            Därför hade det varit befogat att ändra den strukturen.
          </note>
          <note>
            Det är en av de saker som vi vill ha med nästa gång det kommer
            korrigeringar i systemet.
          </note>
          <note>
            Den andra sidan av det hela är ju vad man faktiskt gör åt den
            här situationen. Det är faktiskt ett regionalpolitiskt misslyckande.
            De verktyg som behövs för att de här kommunerna själva ska kunna
            reda upp sin verklighet kommer inte fram. I Norrland stängs 50
            %
          </note>
          <note>
            av vägarna tre månader om året för tung trafik. Man kan ju tänka
            sig vad det innebär för näringslivet och arbetstillfällena i de
            bygderna. Telefontrafiken hackar och datorerna går ned så fort
            det regnar, och som vi vet regnar det mycket i det här landet
            det här året. Det beror inte på politiken, men effekterna av regnet
            beror ju på politiken. Det går inte att jobba som företagare om
            datorerna går ned så fort det börjar regna därför att det går
            på koppartrådar. Den satsning som görs på IT är ju en lina ut
            till varje kommunkontor.
          </note>
          <note>
            Man måste rikta in sig på orsakerna till att det här utjämningssystemet
            behövs.
          </note>
          <note>
            Anf. 57 Statsrådet LARS-ERIK LÖVDÉN (s)
          </note>
          <note>
            replik:
          </note>
          <note>
            Fru talman! Mot bakgrund av Lena Eks inlägg nu är jag lite förvånad
            över att Centerpartiet går emot det omställningsbidrag som regeringen
            har föreslagit för landstingssektorn. Om jag förstår saken rätt,
            yrkar ni avslag till det här i kammaren. Ni föreslår i och för
            sig att vi borde titta på möjligheterna att hitta ett sådant system
            inom ramen för utjämningssystemet.
          </note>
          <note>
            Men om vi skulle göra det skulle vi ta från andra delar av landet
            och från andra landsting. Dessutom skulle vi få en kraftig försening
            av de här bidragen till landstingen. Att Centerpartiet säger nej
            till 33 miljoner till Västernorrland, 24 miljoner till Norrbotten,
            18
          </note>
          <note>
            miljoner till Gävleborg, 15 till Kalmar och 28 till
          </note>
          <note>
            Dalarna är ju resultatet av ert yrkande i kammaren här i dag.
            Därför skorrar det kanske lite falskt när ni pratar så väl om
            situationen på landstingssidan.
          </note>
          <note>
            Sedan håller jag med Lena Ek om att vi naturligtvis inte långsiktigt
            löser problemen till följd av den regionala obalansen i de här
            delarna av landet genom ökade stöd till kommunerna. Det är ju
            en skärpning av regionalpolitiken som måste till. Det handlar
            om en fortsatt satsning på de regionala högskolorna med forskningsresurser,
            en framgång för tillväxtavtalsarbetet samt de satsningar vi gör
            på IT-området. Framför allt handlar det om att vi måste utforma
            en regionalpolitik, och det kommer ju regeringen att göra på grundval
            av den regionalpolitiska utredningens förslag. Den avser vi att
            presentera för riksdagen nästa år. Det är tunga regionalpolitiska
            satsningar som behövs för att motverka den här regionala obalansen.
          </note>
          <note type="speaker">
            Anf. 58 LENA EK (c) replik:
          </note>
          <note>
            Fru talman! Ja, det är regionalpolitiska satsningar som behövs.
            Låt oss tala om Norrland. De företagare som finns där är förtvivlade
            och skriver protestbrev efter protestbrev till näringsministern.
            De kräver ökade väganslag och en rejäl satsning på detta. De kräver
            möjlighet att arbeta med datorer på samma sätt som i de stora
            städerna. Den här förhalningen där man aldrig kommer fram med
            de här förslagen innebär att man ger de tillväxtområden där tillväxtsiffrorna
            redan brinner i väg, där tillväxten redan är hög, ett extra försprång
            medan alla andra får starta mycket senare. De har mycket svårare
            att nå sina kunder över dator, över telefon och rent fysisk över
            vägarna. Det duger inte att släppa regionalpolitiken på det här
            viset och sedan efteråt komma med plåster och piller. Man måste
            ju rikta in sig på anledningen och orsaken till detta.
          </note>
          <note>
            Jag har talat mig varm för solidariteten i det mellankommunala
            utjämningssystemet. Där tar kommunerna och kommuninvånarna en
            stor del av det tunga ansvaret för att rädda den här situationen.
            Men statens större ansvar och mycket större finansiella del väntar
            vi ju fortfarande på. Vi väntar och väntar, och det skjuts upp
            och skjuts upp. Det finns ju en tragik i detta som väldigt många
            människor i de här bygderna känner hårt och dagligen. Jag beklagar
            verkligen att situationen är sådan.
          </note>
          <note>
            Anf. 59 Statsrådet LARS-ERIK LÖVDÉN (s)
          </note>
          <note>
            replik:
          </note>
          <note>
            Fru talman! Centern och Socialdemokraterna är överens om den
            försvarsomställning som vi genomför och att vi ska växla ut de
            pengarna till en ökad sjukvårdssatsning. Nu går visserligen Moderaterna
            emot detta, men vi är överens om det. Det är ett handfast statligt
            stöd för att se till att landstingen får förutsättningar att klara
            viktiga åtaganden inom sjukvården, primärvården, äldreomsorgen
            och psykiatrin.
          </note>
          <note>
            Jag är lite förvånad över att Centern är med på detta med säger
            nej till omställningsbidraget här i dag. Centern har ju också
            varit motståndare till
          </note>
          <note>
            Kommundelegationens arbete och det stöd som vi betalar ut den
            vägen till kommuner och landsting som har svårigheter att nå ekonomisk
            balans. Jag tycker att Centern talar lite med dubbla tungor gentemot
            kommun- och landstingssektorn.
          </note>
          <note type="speaker">
            Anf. 60 PER LANDGREN (kd):
          </note>
          <note>
            Fru talman! En majoritet av de remissinstanser som svarade på
            utredningen avvisar utredningens förslag som överensstämmer med
            regeringens. Utredningen har själv påpekat att man inte kunnat
            visa i vilken utsträckning kostnader påverkas och vilka möjligheter
            som finns till kostnadsminskningar vid t.ex. befolkningsminskning
            osv. Ministern har naturligtvis möjligheter att fånga upp den
            här samlade kritiken genom att placera kanske t.o.m. de största
            kritikerna i utredningen. Mot bakgrund av detta kan jag inte begripa
            annat än att statsrådet Lövdén måste tillstå att en långtgående
            utjämning i sig inte är beroende av att systemet är inomkommunalt.
          </note>
          <note>
            Delar av kritiken skulle jag kunna ta åt mig om det inte vore
            så att staten naturligtvis kan sköta en sådan utjämning som nu
            kommunerna mer eller mindre tvingas att göra. Det är ju faktiskt
            så att kommuner och landsting har folkvalda församlingar. Att
            tala om att det är solidaritet mellan kommuner och mellan landsting
            är egentligen ett sätt att missbruka ordet solidaritet. Då får
            jag genast höra att jag inte är solidarisk. Men det är ett felaktigt
            sätt att resonera.
          </note>
          <note>
            Solidaritet kan ju inte vara påtvingad.
          </note>
          <note>
            Vi är för en långtgående utjämning som är statlig.
          </note>
          <note>
            Vi ser det som statens uppgift att sköta det, inte kommuner visavi
            kommuner och landsting visavi landsting. Jag skulle gärna vilja
            höra statsrådet principiellt kommentera detta, lägga undan eventuella
            slagord och sköta det rent sakligt.
          </note>
          <note>
            Anf. 61 Statsrådet LARS-ERIK LÖVDÉN (s)
          </note>
          <note>
            replik:
          </note>
          <note>
            Fru talman! Jag får kanske ta det jag diskuterade med Lennart
            Hedquist en gång till.
          </note>
          <note>
            Utjämningssystemet ska ses tillsammans med statsbidragssystemet.
            Det är nettoeffekterna statsbidrag-utjämning som är de intressanta
            för den enskilda kommunen eller det enskilda landstinget.
          </note>
          <note>
            Det är därför det blir så ohederligt att bedriva den typ av affischkampanj
            som den borgerliga majoriteten i Stockholm har gjort. Det talas
            om att man får betala till andra delar av landet. Man får betala
            2 100 eller däromkring. Men det talas inte om nettoeffekten, om
            vad Stockholms stad får ut av staten - statsbidrag reducerat för
            utjämningssystemet. Det är det som är det intressanta för Stockholms
            stad, precis som för alla andra kommuner och landsting. Det är
            nettoeffekten.
          </note>
          <note>
            I grunden tror jag att det handlar om ett snävt egoistiskt synsätt.
            Här skjuter man Lagrådet och diverse andra saker framför sig.
            Men i grunden handlar det om att ni attackerar systemet som sådant.
            Solidaritet handlar om att vi ska dela på den tillväxt som sker
            ojämnt i landet. Tillväxten i Stockholm eller i någon annan del
            av landet genereras inte av den enskilda kommunen utan är frukter
            av hela landets ansträngningar. Det är det grundläggande synsätt
            vi har bakom en långtgående inkomstutjämning.
          </note>
          <note type="speaker">
            Anf. 62 PER LANDGREN (kd) replik:
          </note>
          <note>
            Fru talman! Oavsett var egoismen finns, hur den yttrar sig och
            var särintressena finns är det ingenting vi kristdemokrater identifierar
            oss med. Vi säger bara att vi tror att ett statligt system sköter
            det här bättre och undanröjer en massa träta. Man skulle nästan
            kunna säga att det system vi har nu undergräver solidariteten
            och väcker avund och dessutom egoism.
          </note>
          <note>
            Om staten sköter sitt genom en rätt tillämpad subsidiaritetsprincip,
            om staten som en nivå ovanför kommuner och landsting stöttar dem
            som inte klarar av att fullgöra sina uppgifter kan det möjligtvis
            växa fram en äkta form av solidaritet kommuner och landsting emellan.
            Då kan man samarbeta. Staten ska sköta det. Det ska inte vara
            påtvingat. Det har inget med egoism att göra. Det menar jag är
            ett riktigt sätt av staten att sköta de här angelägenheterna -
            en långtgående utjämning, men den ska inte ske via diktat, genom
            att man flyttar pengar mellan kommuner. Det följer inte grundlagens
            intentioner. Det har jag sagt tidigare, och det står jag för.
          </note>
          <note>
            Anf. 63 Statsrådet LARS-ERIK LÖVDÉN (s)
          </note>
          <note>
            replik:
          </note>
          <note>
            Fru talman! Bara en enkel reflexion. Det är inte ju något slags
            allmosor vi här betalar. Det handlar ju om att den tillväxt, de
            skatteintäkter som genereras i
          </note>
          <note>
            Sverige ska komma hela Sverige till del. Det är den enkla filosofin.
            Det genereras inte skatteintäkter till följd av Danderyds kommuns
            agerande. Det är inte primärt det. Det är ju en följd av hela
            landets ansträngningar. Och då ska vi också dela på det i landet.
          </note>
          <note>
            Det är ett uttryck för hållfast solidaritet, motsatsen till lite
            allmosor här och där.
          </note>
          <note>
            Överläggningen var härmed avslutad.
          </note>
          <note>
            (Beslut fattades under 14 §.)
          </note>
          <note>
            9 § Allmänna pensionsfondens verksamhet
          </note>
          <note>
            1999
          </note>
          <note>
            Föredrogs finansutskottets betänkande 2000/01:FiU12
          </note>
          <note>
            Allmänna pensionsfondens verksamhet 1999 (skr.
          </note>
          <note>
            1999/2000:132).
          </note>
          <note>
            Andre vice talmannen konstaterade att ingen talare var anmäld.
          </note>
          <note>
            (Beslut fattades under 14 §.)
          </note>
          <note>
            10 § Ny smugglingslag
          </note>
          <note>
            Föredrogs justitieutskottets betänkande 2000/01:JuU2
          </note>
          <note>
            Ny smugglingslag (prop. 1999/2000:124).
          </note>
          <note>
            Andre vice talmannen konstaterade att ingen talare var anmäld.
          </note>
          <note>
            (Beslut fattades under 14 §.)
          </note>
          <note>
            11 § Internationellt tullsamarbete
          </note>
          <note>
            Föredrogs skatteutskottets betänkande 2000/01:SkU2
          </note>
          <note>
            Internationellt tullsamarbete (prop. 1999/2000:122).
          </note>
          <note>
            Anf. 64 MARIETTA DE POURBAIX-
          </note>
          <note type="speaker">
            LUNDIN (m):
          </note>
          <note>
            Fru talman! Skatteutskottets betänkande
          </note>
          <note>
            2000/01:SkU2, Internationellt tullsamarbete, handlar precis om
            det som rubriken säger.
          </note>
          <note>
            Moderaterna tycker att förslaget i stort är bra men har några
            synpunkter som är väl så viktiga.
          </note>
          <note>
            Tullsamarbetskonventioner gör det möjligt att skärpa kampen mot
            den organiserade och grova gränsöverskridande brottsligheten.
            Det är alldeles utmärkt. Men frågan är varför utskottsmajoriteten
            inte är bredd att ge den svenska tullen och de tullmyndigheter
            från andra länder som den svenska tullen ska samarbeta med ytterligare
            verktyg för att kunna utföra sitt jobb ännu bättre.
          </note>
          <note>
            Ingen av oss vill att det ska smugglas vare sig sprit, cigaretter,
            narkotika eller människor. Varför då säga nej till att tulltjänstemän
            från andra länder kan få använda sig av hemliga utredningar? I
            TV- och filmsammanhang kallar man ju det här undercover. På ren
            svenska är det under antagen identitet. Varför säga nej till denna
            möjlighet?
          </note>
          <note>
            Jag anser att majoritetens motiv att svenska tulltjänstemän inte
            har erfarenhet av detta inte räcker för att Sverige ska avstå
            från den här möjligheten, dvs. att tulltjänstemän från andra länder
            får arbeta under antagen identitet.
          </note>
          <note>
            Svenska polisen använder metoden. I stället för att säga nej
            kan vi faktiskt ge svenska tulltjänstemän utbildning för att klara
            det här arbetet. Vi vill därför, fru talman, att Sverige ska säga
            ja till samarbetsformen hemliga utredningar och inte nej som utskottsmajoriteten
            föreslår.
          </note>
          <note>
            Ytterligare ett verktyg för Tullverket att komma åt smuggling
            är att använda sig av kontrollerade leveranser, vilket innebär
            att en misstänkt eller olaglig sändning av varor inte beslagtas
            vid gränsen utan får fortsätta under övervakning till sin slutdestination.
          </note>
          <note>
            Innehållet i leveransen kan bytas ut. Syftet med kontrollerade
            leveranser är att identifiera organisationer och personer som
            ligger bakom olagligheterna och naturligtvis skaffa bevis som
            ska leda till åtal.
          </note>
          <note>
            Detta förslag fanns med i promemorian som låg till grund för
            regeringens proposition. Men efter viss kritik avstod regeringen
            från att lägga fram förslaget.
          </note>
          <note>
            Vi delar Tullverkets uppfattning att en grundläggande utredning
            behöver göras innan ett eventuellt beslut fattas. Vi moderater
            vill att en sådan utredning ska tillsättas snarast.
          </note>
          <note>
            Fru talman! Brottslighet ska alltid bekämpas. Vad vi här i dag
            diskuterar är välorganiserad och grov internationell brottslighet
            som tyvärr alltför ofta ligger steget före dem som har till uppgift
            att bekämpa brottsligheten och värna lagen. Polisen och Tullverket,
            som det ju handlar om i dag, måste enligt oss moderater få de
            verktyg som kan behövas för att ligga steget före brottslingarna,
            allt för att kunna utföra sitt jobb ännu bättre och effektivare
            än i dag.
          </note>
          <note>
            Bifall till reservation 1!
          </note>
          <note type="speaker">
            Anf. 65 ULLA WESTER (s):
          </note>
          <note>
            Fru talman! När skatteutskottets ledamöter i våras gjorde studiebesök
            hos Världstullorganisationen i
          </note>
          <note>
            Bryssel fick vi glädjande nog motta mycket beröm å den svenska
            tullens vägnar. Vårt tullverk har ju en lång tradition av internationellt
            samarbete, och de positiva erfarenheterna av detta är tydligen
            ömsesidiga.
          </note>
          <note>
            Dagens betänkande innehåller ett förslag om ett ytterligare utvidgat
            samarbete, nämligen genom anslutning till den europeiska tullsamarbetskonventionen,
            den s.k. Neapel II. Syftet med konventionen är naturligtvis att
            genom gemensamt agerande medlemsstaterna emellan begränsa den
            gränsöverskridande grova brottsligheten.
          </note>
          <note>
            Konventionen innehåller regler om informationsutbyte, delgivning
            av handlingar, utredningar och spaning. Arbetet ska bedrivas inom
            ett lands gränser men på begäran av annan medlemsstat. I vissa
            fall tillåts tjänstemän själva fortsätta över gräns och agera
            även med myndighetsutövning i annat konventionsland.
          </note>
          <note>
            Konventionen medger också i vissa fall att en medlemsstat tillåts
            välja om den önskar medverka i en viss gemensam arbetsmetod eller
            inte. Ett nej till en metod ska avlämnas i en formaliserad förklaring,
            och detta avböjande kan sedan när som helst återkallas.
          </note>
          <note>
            Utskottet är formellt enigt vad gäller anslutningen till konventionen,
            men som så ofta väljer ändå moderaterna att ställa sig lite vid
            sidan om och har, som nämnts, tillfogat två reservationer.
          </note>
          <note>
            Jag berör först reservation 1, som handlar om en av samarbetsformerna
            i konventionen, hemliga utredningar. Denna mycket speciella spaningsmetod
            är i allra högsta grad omdiskuterad. Den innebär, som vi nyss
            hörde, att tjänstemän arbetar under falsk identitet, dvs. med
            infiltration, också inom ett annat lands gränser.
          </note>
          <note>
            Utskottsmajoriteten har tills vidare valt att tacka nej till
            denna metod, och det är mot detta ställningstagande som moderaterna
            reserverar sig.
          </note>
          <note>
            I vårt land har polisen befogenhet att arbeta med infiltration.
            Att bara en myndighet har denna möjlighet har faktiskt sina poänger.
            Man undviker på så sätt att myndigheterna kolliderar med varandra
            i samma ärende med risk att rikta spaningen fel, t.o.m. mot varandra.
          </note>
          <note>
            Grunden till det moderata ställningstagandet tror jag kan vara
            moderaternas så ofta framförda önskan om sammanförande av tull
            och polis till en enda myndighet. Som bekant har vi socialdemokrater
            en annan åsikt också i den frågan. Vi tycker att det är utmärkt
            att var myndighet har sin specialkompetens och att deras kunskaper
            också används i samarbete myndigheterna emellan.
          </note>
          <note>
            Svensk brottsbekämpning är alltså inte alls i avsaknad av möjligheter
            att arbeta med infiltration i en kriminell organisation. Även
            fortsättningsvis är det lämpligt att polisen biträder Tullverket
            i dessa ärenden.
          </note>
          <note>
            De risker som tjänstemännen utsätts för med den här arbetsmetoden
            är ett skäl för att begränsa den. Ett annat mycket tungt vägande
            skäl är att Tullverket i dagsläget bedömer att det inte vill prioritera
            detta arbetssätt. Man vill tills vidare följa utvecklingen och
            koncentrera arbetet på de övriga metoder som konventionen erbjuder.
            Jag måste säga att jag helt och fullt litar på bedömningen från
            dessa verkliga experter.
          </note>
          <note>
            Den dag - om den kommer - då Tullverket efterfrågar metoden kommer
            beslutet självklart att övervägas på nytt. Just vad gäller den
            här metoden kan vi nämligen när som helst ändra vårt ställningstagande
            och ansluta oss till samarbetsavtalet även i denna del.
          </note>
          <note>
            Ett arbetssätt som bedöms vara både effektivare och mindre farligt
            kallas kontrollerade leveranser. I
          </note>
          <note>
            det sammanhanget har moderaterna avgivit sin andra reservation.
            Arbetsmetoden innebär att misstänkta sändningar inte beslagtas
            vid gränsen utan tillåts fortsätta.
          </note>
          <note>
            Det här arbetssättet har använts av Tullverket sedan 60-talet,
            och det har utvecklats genom praxis. Ett flertal utredningar har
            genom åren sett över behovet av en lagreglering, men fram tills
            nu har lagstöd inte ansetts vara nödvändigt.
          </note>
          <note>
            I och med tillträdet till tullsamarbetskonventionen förändras
            läget, eftersom fler brott kommer i fråga för användandet av arbetssättet.
            Metoden har också kontinuerligt ökat i användning, och regeringen
            har därför återigen aktualiserat frågan om en lagreglering.
          </note>
          <note>
            Ett sådant uppdrag ingick därför i arbetet vid framtagandet av
            den departementspromemoria som ligger till grund för propositionen.
            Det kom förvisso ett förslag, men detta avvisades av alla de tunga
            remissinstanserna, och frågan måste nu beredas vidare.
          </note>
          <note>
            Metoden kontrollerade leveranser är obligatorisk enligt konventionens
            regler och är alltså inte möjlig att välja bort på det sätt som
            jag nämnde var tillåtet för arbetsformen hemliga utredningar.
          </note>
          <note>
            Utskottet har därför haft att göra en bedömning och anta en prioritetsordning
            som innebär att vi antingen tillträder konventionen nu och snabbt
            ger Tullverket de verktyg som kommer att öka effektiviteten i
            kampen mot narkotika och annan tung kriminalitet eller tills vidare
            avstår från dessa möjligheter och tillsätter en utredning i stället.
            Det senare är vad moderaterna vill göra.
          </note>
          <note>
            För majoriteten i utskottet var denna prioriteringsfråga ganska
            enkel att lösa. Arbetsmetoden kontrollerade leveranser har använts
            i snart 40 år och är således väl inarbetad på nationell basis.
            En arbetsgrupp med företrädare för Tullverket och åklagarmyndigheterna
            har redan börjat undersöka rättsläget, och man kan därmed säga
            att utredningsarbetet i viss mån redan kommit i gång. Att nu en
            tid parallellt följa utvecklingen av arbetsformen även vid internationellt
            samarbete möjliggör naturligtvis en högre kvalitet på det lagförslag
            som så småningom kommer att levereras - för det kommer ett lagförslag.
            Regeringen uttrycker tydligt och dessutom flera gånger i propositionen
            att så blir fallet.
          </note>
          <note>
            Fru talman! Jag ber att få avsluta mitt anförande med att yrka
            bifall till skatteutskottets hemställan i betänkande nr 2 och
            avslag på reservationerna.
          </note>
          <note>
            Anf. 66 MARIETTA DE POURBAIX-
          </note>
          <note type="speaker">
            LUNDIN (m):
          </note>
          <note>
            Fru talman! Först vill jag kontrollera om Ulla
          </note>
          <note>
            Wester och jag har samma verklighetsuppfattning, att den organiserade
            brottsligheten ofta ligger ett steg före. Man behöver använda
            okonventionella metoder för att komma åt den. Vi har talat om
            möjligheten att arbeta under falsk identitet. Ulla Wester pekar
            på att polisen får göra det. Nu avstår man från att ge tullen
            den möjligheten. Men i Rikspolisstyrelsens remissvar sägs följande:
            "När tullsamarbetskonventionen medger att hemliga utredningar
            får användas bör Sverige inte avvisa denna möjlighet med hänvisning
            till tulltjänstemännens bristande kompetens vad gäller metoden.
            Tulltjänstemännen bör istället ges möjlighet att utveckla den
            kompetens som krävs på området."
          </note>
          <note>
            Ulla Wester säger att man inte kan ha två myndigheter som håller
            på med samma sak. Polisen, som gör detta, säger att det är önskvärt
            att även tullen får den möjligheten. Varför inte ge tullen detta
            verktyg?
          </note>
          <note>
            Vi är överens om att man behöver en del verktyg för att komma
            åt den organiserade brottsligheten. Varför avvisa detta? I och
            för sig lämnar Ulla Wester en öppning för att man kan ändra sig.
            Jag hoppas innerligt att man gör det, när man ser att den organiserade
            brottsligheten hela tiden ligger steget före.
          </note>
          <note type="speaker">
            Anf. 67 ULLA WESTER (s) replik:
          </note>
          <note>
            Fru talman! Också jag är naturligtvis oroad över den gränsöverskridande
            kriminaliteten. Jag uppfattar
          </note>
          <note>
            Rikspolisstyrelsens remissvar så, att det är möjligt men inte
            särskilt önskvärt att två myndigheter kan arbeta med denna metod.
          </note>
          <note>
            Jag har tagit del av den moderata företrädarens anförande och
            läst både motioner och reservationer.
          </note>
          <note>
            Men jag finner ingen konsekvens i argumentationen.
          </note>
          <note>
            Å ena sidan vill moderaterna införa en spaningsmetod som Tullverket
            i dagsläget inte vill ha. Det är en metod som är ytterst kontroversiell
            och förmodligen passar bättre i den filmvärld vi hörde nämnas.
            Metoden är riskfylld och hittills helt oprövad i tullsammanhang.
            Å andra sidan vill moderaterna stoppa upp hela processen med anslutningen
            till konventionen, för att de inte kan acceptera en arbetsmetod
            som
          </note>
          <note>
            Tullverket har använt i 40 år.
          </note>
          <note>
            Fru talman! Ett klargörande skulle vara på sin plats. Det skulle
            vara befriande.
          </note>
          <note>
            Anf. 68 MARIETTA DE POURBAIX-
          </note>
          <note type="speaker">
            LUNDIN (m) replik:
          </note>
          <note>
            Fru talman! I förra veckan fick vi ett pressmeddelande från den
            svenska tullen om att den håller på med internationellt samarbete.
            Precis som Ulla Wester har jag hört att det som den svenska tullen
            gör är mycket uppskattat. Men det är inte det vi ska prata om.
            I pressmeddelandet talas det om bekämpningen av cigarettsmuggling.
            Man nämner hur stora intäkter staterna inom EU går miste om. Det
            är flera miljarder euro per år som man går miste om, därför att
            man inte kommer åt smugglingen. Då behövs en del verktyg.
          </note>
          <note>
            Vi vill tillsätta en utredning för att få fram en lagstiftning
            om kontrollerade leveranser. Regeringen säger att man inte lägger
            fram något förslag om lagreglering av det. Vi motsätter oss inte
            på något sätt det som sker redan i dag.
          </note>
          <note>
            Jag hävdar fortfarande att Rikspolisstyrelsens svar på frågan
            om flera myndigheter kan använda möjligheten att arbeta under
            antagen identitet inte är tvetydigt. Rikspolisstyrelsen skriver
            i klartext "bör Sverige inte avvisa denna möjlighet". Det står
            i klartext att man tycker att tullen ska få den möjligheten men
            att tullen behöver utbilda sina tjänstemän för att klara det.
            Jag kan förstå att tullen är tveksam till att lägga resurser på
            det. Det beror på att tullens anslag inte är så stora. Att utbilda
            kostar pengar. Det gäller kanske att ge tullen lite mer anslag,
            så att man klarar av det.
          </note>
          <note type="speaker">
            Anf. 69 ULLA WESTER (s) replik:
          </note>
          <note>
            Fru talman! Tullverket kommer att tillföras mer anslag. Om moderaterna
            är så överens med majoriteten undrar jag varför man har reserverat
            sig i ärendet.
          </note>
          <note>
            Om man är så genuint bekymrad över narkotikainförsel och annan
            smuggling måste man rimligen vilja göra något åt situationen,
            något mer än att leva i en filmvärld. Det är ytterst förvånande
            att moderaterna prioriterar tillsättandet av en utredning framför
            aktiv brottsbekämpning. Det blir följden av deras förslag.
          </note>
          <note>
            Vi kan inte tillträda konventionen med det moderata förslaget.
          </note>
          <note>
            Likaså är det förvånande att de verkliga experternas bedömning,
            alltså de från Tullverket, inte spelar någon roll för moderaterna.
            Vi hör att det handlar om pengar. Men det handlar om mycket mer.
            Vi socialdemokrater gör en helt annan bedömning.
          </note>
          <note>
            Överläggningen var härmed avslutad.
          </note>
          <note>
            (Beslut fattades under 14 §.)
          </note>
          <note>
            12 § Förenklad skattedeklaration
          </note>
          <note>
            Föredrogs skatteutskottets betänkande 2000/01:SkU4
          </note>
          <note>
            Förenklad skattedeklaration (prop. 2000/01:7).
          </note>
          <note>
            Andre vice talmannen konstaterade att ingen talare var anmäld.
          </note>
          <note>
            (Beslut fattades under 14 §.)
          </note>
          <note>
            13 § Ändringar i utsädeslagen
          </note>
          <note>
            Föredrogs miljö- och jordbruksutskottets betänkande
          </note>
          <note>
            2000/01:MJU4
          </note>
          <note>
            Ändringar i utsädeslagen (prop. 1999/2000:112).
          </note>
          <note type="speaker">
            Anf. 70 ESKIL ERLANDSSON (c):
          </note>
          <note>
            Fru talman! Det är angeläget med en säker hantering av utsäden.
            Vi lever nu, på ett annat sätt än tidigare, i en globaliserad
            värld där man handlar länder emellan med varor och tjänster, bl.a.
            utsäde. Vi har i olika länder och världsdelar olika syn på kvaliteten
            på utsäde. Sverige och EU har en betydligt mer restriktiv syn
            på GMO än man har i t.ex. Nordamerika. Vi i
          </note>
          <note>
            Centerpartiet är glada över att vi i Sverige och Europeiska unionen
            har den restriktiva synen. Men eftersom man i bl.a. Nordamerika
            har en mer liberal syn på GMO än vi har i Sverige och EU är det
            av största vikt att kontrollen av utsäde som saluförs i Sverige
            och EU är god. Det gäller särskilt nu när handeln i världen har
            blivit så omfattande.
          </note>
          <note>
            Vårens och föregående vårs uppmärksammade rapssådd med GMO-inblandning
            visade att kontrollen är bristfällig. I stället måste den vara
            utomordentligt skarp. Vi känner knappast till de ekologiska konsekvenserna
            av att vi sätter ut genmodifierade organismer i naturen.
          </note>
          <note>
            Ansvarsfördelningen måste vara helt klar mellan leverantörer
            av en vara och samhället, i form av staten. Det måste vara helt
            klart vad som händer när kontrollen är bristfällig. Det har släppts
            igenom utsäde som inte uppfyller de kvalitetskrav som vi rimligen
            kan ställa i Sverige och Europeiska unionen.
          </note>
          <note>
            Regeringens proposition ger inte i tillräcklig grad klarhet.
            Det är angeläget att ansvarsfördelningen klargörs innan konsumenter,
            lantbrukare och naturen drabbas på ett negativt sätt. Därför vill
            jag yrka bifall till reservationen. Samtidigt vill jag ställa
            en fråga till majoritetens företrädare Alf Eriksson.
          </note>
          <note>
            Vi har nu uppmärksammat problemen. Ämnar ni återkomma och göra
            något åt detta för konsumenternas och producenternas bästa? Eller
            ämnar ni lämna denna fråga som den är, dvs. med en rättsosäkerhet
            för dem som kommer att använda dessa varor i framtiden? Vi kan
            vara säkra på att den typ av olyckshändelse som har skett kommer
            att ske igen.
          </note>
          <note type="speaker">
            Anf. 71 ALF ERIKSSON (s):
          </note>
          <note>
            Fru talman! Det här betänkandet handlar om ett par mindre förändringar
            i utsädeslagen. Propositionen från regeringen anpassar den svenska
            utsädeslagen till
          </note>
          <note>
            EU:s nya bestämmelser på området.
          </note>
          <note>
            Det finns ett övergripande mål för den svenska växtodlingen:
            Ett fullgott utsäde ska användas i landet med syfte bl.a. att
            få till stånd en minimerad användning av bekämpningsmedel för
            att på så sätt främja en effektiv växtodling i landet.
          </note>
          <note>
            Det innebär att det frö som ska bli våra växter ska vara så rent
            som möjligt från ogräs och andra växter som vi inte vill ha i
            just den odlingen. Det handlar om kontroll och certifiering av
            utsäde.
          </note>
          <note>
            Regeringen, eller i praktiken Statens utsädeskontroll, som har
            dessa frågor på delegation, har till uppgift att kontrollera och
            certifiera utsäde. Den ändring det handlar om är att det i nuvarande
            lagstiftning står om utsäde som ska släppas ut på marknaden. Den
            termen ändras nu till saluföras.
          </note>
          <note>
            En annan förändring gäller tillsynen. Det innebär att regeringen
            eller den man bemyndigar kan utfärda föreskrifter för besiktningsmän
            för att kontrollera både fält och laboratorier som ska analysera
            utsädet.
          </note>
          <note>
            I dessa delar finns det ingen oenighet i utskottet, utan utskottet
            ställer sig bakom propositionen.
          </note>
          <note>
            Vi har haft att behandla en följdmotion. Den kommer från Centerpartiet,
            som vi har hört. Den bottnar i en händelse under våren då det
            importerades ett parti vårrapsutsäde som misstänktes innehålla
            genmodifierade frön.
          </note>
          <note>
            Utsädeslagstiftningen innehåller inga regler om genetiskt modifierade
            organismer. Det är t.o.m. så att det enligt utsädeslagen är tillåtet
            med en viss mängd främmande sorter i fröerna. Den är alltså inte
            tilllämplig i det här fallet. Däremot måste den som vill odla
            genetiskt modifierade växter ha tillstånd för detta enligt gentekniklagstiftningen.
            Det finns också regler i miljöbalken.
          </note>
          <note>
            Efter den händelse som skedde i våras har regeringen uppmärksammat
            frågan. Det kan vara ett svar till Eskil Erlandsson. Eftersom
            det sker en omfattande handel med utsäde måste de regler som tillkommer
            gälla för hela EU-området för att reglerna om genetiskt modifierade
            organismer ska samordnas. I annat fall skulle reglerna kollidera
            med den fria handeln.
          </note>
          <note>
            EU-kommissionen väntas inom kort presentera ett lagstiftningsförslag
            på området. Utskottsmajoriteten vill avvakta detta. Med det yrkar
            jag bifall till utskottets hemställan i betänkandet och avslag
            på reservationen.
          </note>
          <note type="speaker">
            Anf. 72 ESKIL ERLANDSSON (c) replik:
          </note>
          <note>
            Fru talman! Det är gott och väl att regeringen tydligen har uppmärksammat
            frågan. Men min fråga var:
          </note>
          <note>
            Varför kunde man inte lösa den problematik jag har talat om i
            det sammanhang vi nu har för behandling?
          </note>
          <note>
            Jag tycker att man rimligen borde kunna lyfta in problematiken
            i den lagstiftning som är för behandling i dag. Varför ska man
            vänta? Varför ska man ge den rättsosäkerhet som jag menar finns
            på det här området ytterligare tid?
          </note>
          <note>
            Vi borde göra någonting åt sakförhållandet nu, även om jag är
            medveten om att vi självklart måste ha gemensamma bestämmelser
            inom det gemensamma jordbruksområdet inom EU.
          </note>
          <note type="speaker">
            Anf. 73 ALF ERIKSSON (s) replik:
          </note>
          <note>
            Fru talman! Vi är inte alls oense i sakfrågan om att köparen
            ska veta att det är vad han vill köpa eller har beställt som han
            ska få.
          </note>
          <note>
            I det aktuella fallet har lagstiftningen visat sig vara tillräcklig.
            Köparen har i det här fallet inte fått vad han har beställt, utan
            köplagen har varit tillämplig.
          </note>
          <note>
            Dessutom har berörda lantbrukare fått ersättning.
          </note>
          <note>
            Det är möjligt, Eskil Erlandsson, att det går att sammanföra
            en lagstiftning om GMO med lagen om kontroll av utsäde. Men vi
            avvaktar tills kommissionen kommit med sitt lagstiftningsförslag
            som nu är på gång.
          </note>
          <note>
            Det har i det här fallet visat sig att det inte är någon panik
            på arenan. Det är i dag så pass täckt i den befintliga lagstiftningen
            att det klarar sig.
          </note>
          <note type="speaker">
            Anf. 74 ESKIL ERLANDSSON (c) replik:
          </note>
          <note>
            Fru talman! Jag håller inte med Alf Eriksson när det gäller ordet
            panik. Det som har inträffat har de facto inträffat, och det kommer
            att inträffa igen, tro mig, med den handel vi har över gränserna
            i dag.
          </note>
          <note>
            Jag menar därför att Alf Eriksson och majoriteten borde ta tag
            i frågan med skyndsamhet så att den rättsosäkerhet som i dag finns
            på området inte blir alltför långlivad. Jag hoppas verkligen att
            Alf Eriksson tar med det jag säger till de sina.
          </note>
          <note type="speaker">
            Anf. 75 ALF ERIKSSON (s) replik:
          </note>
          <note>
            Fru talman! Det råder väl inte så stor oklarhet på området. Jag
            skulle vilja se den leverantör som medvetet levererar den här
            typen av föroreningar, om jag uttrycker det så, i sitt utsäde
            och är beredd att stå för skammen.
          </note>
          <note>
            Med andra ord vilar det ett stort ansvar på leverantören att
            det han säljer också innehåller det han deklarerar att det ska
            innehålla. Gör det inte det faller det under köplagen.
          </note>
          <note>
            Nu kan jag tillägga att det inte är alldeles enkelt att kontrollera
            om ett parti innehåller GMO eller inte.
          </note>
          <note>
            Det är nämligen så att man måste veta när man ska kontrollera
            vad man söker efter. För varje ny genmodifiering som görs får
            man utöka antalet kontroller.
          </note>
          <note>
            Det är den här delen som komplicerar en lagstiftning på området.
          </note>
          <note>
            Jag har stor tillförsikt att vi ska klara den här frågan. Vi
            kommer säkert att återkomma till frågan när kommissionen har lagt
            fram sitt lagstiftningsförslag.
          </note>
          <note type="speaker">
            Anf. 76 CAROLINE HAGSTRÖM (kd):
          </note>
          <note>
            Fru talman! Även vi kristdemokrater anser att det är av största
            vikt att hanteringen och kontrollen av utsäde sker på ett säkert
            vis, inte minst med tanke på det som vi har diskuterat här i dag,
            att det faktiskt har förekommit genetiskt modifierad raps i några
            partier certifierat vårrapsutsäde som har importerats till Sverige.
          </note>
          <note>
            För att detta inte ska inträffa igen är det av största vikt att
            det nu pågående arbetet med att förbättra samordningen av lagstiftningen
            på utsädes- respektive genteknikområdet påskyndas. Naturligtvis
            ska de lantbrukare som ovetande sår grödor med GMO-
          </note>
          <note>
            inblandning hållas ansvars- och skadeslösa. Vi delar således
            synpunkterna i reservationen och anser att även utskottet väl
            har beaktat dessa i sitt betänkande.
          </note>
          <note>
            Fru talman! Avslutningsvis vill jag ta upp frågan om de nu pågående
            förhandlingarna inom EU som rör de nya reglerna om just genetiskt
            modifierade produkter. Det är förhandlingar som faktiskt nu hotar
            att gå i baklås för att bl.a. Sverige vägrar att acceptera ett
            offentligt register över GMO-produkter. Detta register är naturligtvis
            viktigt och hänger nära samman med frågor om just spårbarhet och
            märkning.
          </note>
          <note>
            Enligt uppgift vill regeringen i stället avvakta ett nytt förslag
            om just spårbarhet och märkning från
          </note>
          <note>
            EU:s miljökommissionär Margot Wallström med förhoppning om att
            förslaget ska presenteras först våren 2001. Men med anledning
            av det som har inträffat i Sverige med GMO-inblandning i utsäde
            anser vi från kristdemokraterna att regeringen i stället skulle
            välkomna ett förslag om ett offentligt register.
          </note>
          <note>
            Överläggningen var härmed avslutad.
          </note>
          <note>
            (Beslut fattades under 14 §.)
          </note>
          <note>
            Ajournering
          </note>
          <note>
            Kammaren beslutade kl. 13.01 på förslag av andre vice talmannen
            att ajournera förhandlingarna till kl. 17.00 då dagens votering
            skulle äga rum.
          </note>
          <note>
            Återupptagna förhandlingar
          </note>
          <note>
            Förhandlingarna återupptogs kl. 17.00.
          </note>
          <note>
            14 § Beslut om utskottsbetänkanden som slutdebatterats vid dagens
            sammanträde
          </note>
          <note>
            FiU8 Offentlig upphandling i informationssamhället, m.m.
          </note>
          <note>
            Mom. 2 (De framtida tillsynsuppgifterna)
          </note>
          <note>
            1. utskottet
          </note>
          <note>
            2. res. 2 (kd, m, c, fp)
          </note>
          <note>
            Votering:
          </note>
          <note>
            167 för utskottet
          </note>
          <note>
            141 för res. 2
          </note>
          <note>
            41 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 120 s, 34 v, 1 fp, 12 mp
          </note>
          <note>
            För res. 2: 74 m, 38 kd, 15 c, 14 fp
          </note>
          <note>
            Frånvarande: 11 s, 8 m, 9 v, 4 kd, 3 c, 2 fp, 4 mp
          </note>
          <note>
            Harald Nordlund (fp) anmälde att han avsett att rösta nej men
            markerats ha röstat ja.
          </note>
          <note>
            Mom. 3 (Upphandling under tröskelvärdena)
          </note>
          <note>
            1. utskottet
          </note>
          <note>
            2. res. 4 (c)
          </note>
          <note>
            Votering:
          </note>
          <note>
            171 för utskottet
          </note>
          <note>
            32 för res. 4
          </note>
          <note>
            100 avstod
          </note>
          <note>
            46 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 122 s, 34 v, 2 kd, 1 fp, 12 mp
          </note>
          <note>
            För res. 4: 5 m, 11 kd, 15 c, 1 fp
          </note>
          <note>
            Avstod: 67 m, 21 kd, 12 fp
          </note>
          <note>
            Frånvarande: 9 s, 10 m, 9 v, 8 kd, 3 c, 3 fp, 4 mp
          </note>
          <note>
            Cecilia Magnusson (m), Per Landgren och Ingemar
          </note>
          <note>
            Vänerlöv (båda kd) samt Karin Pilsäter (fp) anmälde att de avsett
            att avstå från att rösta men markerats ha röstat nej.
          </note>
          <note>
            Mom. 7 (Förenklad upphandling med anbudsinfordran från endast
            en leverantör)
          </note>
          <note>
            1. utskottet
          </note>
          <note>
            2. res. 8 (kd, m)
          </note>
          <note>
            Votering:
          </note>
          <note>
            198 för utskottet
          </note>
          <note>
            113 för res. 8
          </note>
          <note>
            38 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 121 s, 34 v, 15 c, 15 fp, 13 mp
          </note>
          <note>
            För res. 8: 75 m, 38 kd
          </note>
          <note>
            Frånvarande: 10 s, 7 m, 9 v, 4 kd, 3 c, 2 fp, 3 mp
          </note>
          <note>
            Mom. 10 (Motionsförslag till ändringar i LOU)
          </note>
          <note>
            1. utskottet
          </note>
          <note>
            2. res. 9 (kd, m, c, fp)
          </note>
          <note>
            Votering:
          </note>
          <note>
            167 för utskottet
          </note>
          <note>
            143 för res. 9
          </note>
          <note>
            1 avstod
          </note>
          <note>
            38 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 120 s, 34 v, 13 mp
          </note>
          <note>
            För res. 9: 75 m, 38 kd, 15 c, 15 fp
          </note>
          <note>
            Avstod: 1 s
          </note>
          <note>
            Frånvarande: 10 s, 7 m, 9 v, 4 kd, 3 c, 2 fp, 3 mp
          </note>
          <note>
            Mom. 11 (Verksamhet i offentlig egenregi och obligatorisk upphandling)
          </note>
          <note>
            1. utskottet
          </note>
          <note>
            2. res. 10 (m)
          </note>
          <note>
            Votering:
          </note>
          <note>
            184 för utskottet
          </note>
          <note>
            77 för res. 10
          </note>
          <note>
            51 avstod
          </note>
          <note>
            37 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 122 s, 34 v, 15 c, 13 mp
          </note>
          <note>
            För res. 10: 75 m, 1 kd, 1 fp
          </note>
          <note>
            Avstod: 37 kd, 14 fp
          </note>
          <note>
            Frånvarande: 9 s, 7 m, 9 v, 4 kd, 3 c, 2 fp, 3 mp
          </note>
          <note>
            Övriga moment
          </note>
          <note>
            Kammaren biföll utskottets hemställan.
          </note>
          <note>
            FiU9 Vissa kommunalekonomiska frågor
          </note>
          <note>
            Mom. 1 (Förändringar i kommunallagen)
          </note>
          <note>
            1. utskottet
          </note>
          <note>
            2. res. 2 (fp)
          </note>
          <note>
            Votering:
          </note>
          <note>
            184 för utskottet
          </note>
          <note>
            15 för res. 2
          </note>
          <note>
            113 avstod
          </note>
          <note>
            37 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 122 s, 34 v, 15 c, 13 mp
          </note>
          <note>
            För res. 2: 15 fp
          </note>
          <note>
            Avstod: 75 m, 38 kd
          </note>
          <note>
            Frånvarande: 9 s, 7 m, 9 v, 4 kd, 3 c, 2 fp, 3 mp
          </note>
          <note>
            Mom. 3 (Inkomstutjämning för kommuner och landsting)
          </note>
          <note>
            1. utskottet
          </note>
          <note>
            2. res. 4 (m)
          </note>
          <note>
            3. res. 7 (c)
          </note>
          <note>
            Förberedande votering:
          </note>
          <note>
            76 för res. 4
          </note>
          <note>
            15 för res. 7
          </note>
          <note>
            221 avstod
          </note>
          <note>
            37 frånvarande
          </note>
          <note>
            Kammaren biträdde res. 4
          </note>
          <note>
            Huvudvotering:
          </note>
          <note>
            169 för utskottet
          </note>
          <note>
            74 för res. 4
          </note>
          <note>
            68 avstod
          </note>
          <note>
            38 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 122 s, 34 v, 13 mp
          </note>
          <note>
            För res. 4: 74 m
          </note>
          <note>
            Avstod: 38 kd, 15 c, 15 fp
          </note>
          <note>
            Frånvarande: 9 s, 8 m, 9 v, 4 kd, 3 c, 2 fp, 3 mp
          </note>
          <note>
            Mom. 4 (Omställningsbidrag till landsting med minskande befolkning)
          </note>
          <note>
            1. utskottet
          </note>
          <note>
            2. res. 8 (c)
          </note>
          <note>
            Votering:
          </note>
          <note>
            Kammaren biföll utskottets hemställan genom uppresning.
          </note>
          <note>
            Mom. 5 (Statsbidrag för LSS-kostnader)
          </note>
          <note>
            1. utskottet
          </note>
          <note>
            2. res. 10 (kd)
          </note>
          <note>
            Votering:
          </note>
          <note>
            184 för utskottet
          </note>
          <note>
            38 för res. 10
          </note>
          <note>
            89 avstod
          </note>
          <note>
            38 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 122 s, 34 v, 1 kd, 14 c, 13 mp
          </note>
          <note>
            För res. 10: 1 m, 37 kd
          </note>
          <note>
            Avstod: 74 m, 15 fp
          </note>
          <note>
            Frånvarande: 9 s, 7 m, 9 v, 4 kd, 4 c, 2 fp, 3 mp
          </note>
          <note>
            Övriga moment
          </note>
          <note>
            Kammaren biföll utskottets hemställan.
          </note>
          <note>
            FiU12 Allmänna pensionsfondens verksamhet
          </note>
          <note>
            1999
          </note>
          <note>
            Kammaren biföll utskottets hemställan.
          </note>
          <note>
            JuU2 Ny smugglingslag
          </note>
          <note>
            Kammaren biföll utskottets hemställan.
          </note>
          <note>
            SkU2 Internationellt tullsamarbete
          </note>
          <note>
            Mom. 2 (hemliga utredningar)
          </note>
          <note>
            1. utskottet
          </note>
          <note>
            2. res. 1 (m)
          </note>
          <note>
            Votering:
          </note>
          <note>
            238 för utskottet
          </note>
          <note>
            75 för res. 1
          </note>
          <note>
            36 frånvarande
          </note>
          <note>
            Kammaren biföll utskottets hemställan
          </note>
          <note>
            Partivis fördelning av rösterna:
          </note>
          <note>
            För utskottet: 123 s, 34 v, 38 kd, 15 c, 15 fp, 13 mp
          </note>
          <note>
            För res. 1: 75 m
          </note>
          <note>
            Frånvarande: 8 s, 7 m, 9 v, 4 kd, 3 c, 2 fp, 3 mp
          </note>
          <note>
            Mom. 4 och 5 (godkännande av konventionen, m.m.
          </note>
          <note>
            och lagförslagen)
          </note>
          <note>
            I dessa moment föreslogs godkännande av avtal vilka till viss
            del innefattade överlåtelse av myndighetsutövning till främmande
            stat samt överlåtelse av beslutanderätt till EG-domstolen.
          </note>
          <note>
            För bifall härtill krävdes att riksdagens beslut fattades antingen
            med tre fjärdedels majoritet eller i den ordning som gällde för
            stiftande av grundlag.
          </note>
          <note>
            Av förslaget framgick att lagen önskades bli antagen i ett enda
            beslut.
          </note>
          <note>
            För bifall härtill krävdes således att minst tre fjärdedelar
            av de röstande förenade sig om beslutet.
          </note>
          <note>
            Beslut fattades genom omröstning med omedelbar rösträkning.
          </note>
          <note>
            Votering:
          </note>
          <note>
            312 för bifall
          </note>
          <note>
            37 frånvarande
          </note>
          <note>
            Talmannen konstaterade att minst tre fjärdedelar av de röstande
            hade röstat ja och kammaren hade således bifallit utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 122 s, 75 m, 34 v, 38 kd, 15 c, 15 fp,
          </note>
          <note>
            13 mp
          </note>
          <note>
            Frånvarande: 9 s, 7 m, 9 v, 4 kd, 3 c, 2 fp, 3 mp
          </note>
          <note>
            Övriga moment
          </note>
          <note>
            Kammaren biföll utskottets hemställan.
          </note>
          <note>
            SkU4 Förenklad skattedeklaration
          </note>
          <note>
            Kammaren biföll utskottets hemställan.
          </note>
          <note>
            MJU4 Ändringar i utsädeslagen
          </note>
          <note>
            Mom. 2 (ansvarsfördelningen vid kontroll av utsäde)
          </note>
          <note>
            1. utskottet
          </note>
          <note>
            2. res. 1 (c)
          </note>
          <note>
            Votering:
          </note>
          <note>
            297 för utskottet
          </note>
          <note>
            15 för res. 1
          </note>
          <note>
            37 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 122 s, 75 m, 34 v, 38 kd, 15 fp, 13
          </note>
          <note>
            mp
          </note>
          <note>
            För res. 1: 15 c
          </note>
          <note>
            Frånvarande: 9 s, 7 m, 9 v, 4 kd, 3 c, 2 fp, 3 mp
          </note>
          <note>
            Övriga moment
          </note>
          <note>
            Kammaren biföll utskottets hemställan.
          </note>
          <note>
            15 § Bordläggning
          </note>
          <note>
            Anmäldes och bordlades
          </note>
          <note>
            Skrivelse
          </note>
          <note>
            2000/01:41 Hemlig teleavlyssning, hemlig teleövervakning och
            hemlig kameraövervakning vid förundersökning i brottmål under
            år 1999
          </note>
          <note>
            16 § Anmälan om interpellationer
          </note>
          <note>
            Anmäldes att följande interpellationer framställts
          </note>
          <note>
            den 14 november
          </note>
          <note>
            2000/01:115 av Marie Engström (v) till miljöminister
          </note>
          <note>
            Kjell Larsson
          </note>
          <note>
            Översvämningsdrabbade områden
          </note>
          <note>
            2000/01:116 av Murad Artin (v) till vice statsministern Lena
            Hjelm-Wallén
          </note>
          <note>
            Sanktioner och bombningar i Irak
          </note>
          <note>
            2000/01:117 av Murad Artin (v) till vice statsministern Lena
            Hjelm-Wallén
          </note>
          <note>
            Den islamistiska reaktionen i Iran
          </note>
          <note>
            Interpellationerna redovisas i bilaga som fogas till riksdagens
            snabbprotokoll tisdagen den 21 november.
          </note>
          <note>
            17 § Anmälan om frågor för skriftliga svar
          </note>
          <note>
            Anmäldes att följande frågor för skriftliga svar framställts
          </note>
          <note>
            den 14 november
          </note>
          <note>
            2000/01:217 av Rigmor Stenmark (c) till näringsminister Björn
            Rosengren
          </note>
          <note>
            Säkerheten i svenska tunnlar
          </note>
          <note>
            2000/01:218 av Annelie Enochson (kd) till statsrådet
          </note>
          <note>
            Lars-Erik Lövdén
          </note>
          <note>
            Statsbidragssystemet
          </note>
          <note>
            2000/01:219 av Gudrun Lindvall (mp) till jordbruksminister Margareta
            Winberg
          </note>
          <note>
            Pälsfarmning
          </note>
          <note>
            2000/01:220 av Birger Schlaug (mp) till försvarsminister Björn
            von Sydow
          </note>
          <note>
            Vingåkersverkens framtid
          </note>
          <note>
            den 15 november
          </note>
          <note>
            2000/01:221 av Åke Carnerö (kd) till försvarsminister Björn von
            Sydow
          </note>
          <note>
            Förebyggande säkerhetsarbete i Försvarsmakten
          </note>
          <note>
            2000/01:222 av Håkan Juholt (s) till statsrådet Britta
          </note>
          <note>
            Lejon
          </note>
          <note>
            Upphandling till landets skolbespisningar
          </note>
          <note>
            2000/01:223 av Harald Nordlund (fp) till jordbruksminister Margareta
            Winberg
          </note>
          <note>
            Laxforskningsinstitutet
          </note>
          <note>
            2000/01:224 av Åke Carnerö (kd) till näringsminister
          </note>
          <note>
            Björn Rosengren
          </note>
          <note>
            E 6:an genom Bohuslän
          </note>
          <note>
            Frågorna redovisas i bilaga som fogas till riksdagens snabbprotokoll
            tisdagen den 21 november.
          </note>
          <note>
            18 § Anmälan om skriftliga svar på frågor
          </note>
          <note>
            Anmäldes att skriftliga svar på följande frågor inkommit
          </note>
          <note>
            den 15 november
          </note>
          <note>
            2000/01:155 av Margareta Viklund (kd) till socialminister Lars
            Engqvist
          </note>
          <note>
            Barn på institutioner
          </note>
          <note>
            2000/01:171 av Thomas Julin (mp) till socialminister
          </note>
          <note>
            Lars Engqvist
          </note>
          <note>
            Tobaksreklam
          </note>
          <note>
            2000/01:172 av Rosita Runegrund (kd) till socialminister Lars
            Engqvist
          </note>
          <note>
            Rättsskydd för personer med demens
          </note>
          <note>
            2000/01:173 av Ulla-Britt Hagström (kd) till statsrådet Ingegerd
            Wärnersson
          </note>
          <note>
            Hemkunskap och konsumentkunskap i grundskolan
          </note>
          <note>
            2000/01:174 av Sten Tolgfors (m) till statsrådet Ingegerd Wärnersson
          </note>
          <note>
            Friskolor
          </note>
          <note>
            2000/01:176 av Jonas Ringqvist (v) till finansminister
          </note>
          <note>
            Bosse Ringholm
          </note>
          <note>
            Relevant miljöklassning av drivmedel
          </note>
          <note>
            2000/01:180 av Sten Tolgfors (m) till statsrådet Ingegerd Wärnersson
          </note>
          <note>
            Rätten att hålla kommunen ansvarig vid mobbning
          </note>
          <note>
            2000/01:181 av Sten Tolgfors (m) till statsrådet Ingegerd Wärnersson
          </note>
          <note>
            Skolministerns ansvar för skolans arbete mot mobbning
          </note>
          <note>
            2000/01:182 av Anne-Katrine Dunker (m) till socialminister Lars
            Engqvist
          </note>
          <note>
            Hjälpen till psykiskt sjuka missbrukare
          </note>
          <note>
            2000/01:185 av Magnus Jacobsson (kd) till justitieminister Thomas
            Bodström
          </note>
          <note>
            Piratkopiering och varumärkesintrång
          </note>
          <note>
            2000/01:186 av Barbro Hietala Nordlund (s) till utbildningsminister
            Thomas Östros
          </note>
          <note>
            Studiestöd vid teckentolkutbildning
          </note>
          <note>
            2000/01:188 av Harald Nordlund (fp) till miljöminister Kjell
            Larsson
          </note>
          <note>
            Koldioxidskatt på torv
          </note>
          <note>
            2000/01:189 av Marina Pettersson (s) till jordbruksminister Margareta
            Winberg
          </note>
          <note>
            Auktorisation av hovslagare
          </note>
          <note>
            2000/01:192 av Owe Hellberg (v) till statsrådet Lars-
          </note>
          <note>
            Erik Lövdén
          </note>
          <note>
            Räddningstjänstersättning till Gävle kommun
          </note>
          <note>
            2000/01:193 av Lena Olsson (v) till socialminister
          </note>
          <note>
            Lars Engqvist
          </note>
          <note>
            Stöd till funktionshindrade
          </note>
          <note>
            2000/01:194 av Rolf Gunnarsson (m) till försvarsminister Björn
            von Sydow
          </note>
          <note>
            Flyttningen av SWEDINT
          </note>
          <note>
            2000/01:195 av Kenneth Lantz (kd) till försvarsminister Björn
            von Sydow
          </note>
          <note>
            Samordning av utbildning inför internationella insatser
          </note>
          <note>
            2000/01:196 av Nils Fredrik Aurelius (m) till statsrådet Ingegerd
            Wärnersson
          </note>
          <note>
            Riksintag på hästhållningsutbildning
          </note>
          <note>
            2000/01:198 av Lars Björkman (m) till justitieminister Thomas
            Bodström
          </note>
          <note>
            Polisens resurser
          </note>
          <note>
            2000/01:199 av Ingemar Vänerlöv (kd) till justitieminister Thomas
            Bodström
          </note>
          <note>
            Extra resurser till polisen under EU-ordförandeskapet
          </note>
          <note>
            2000/01:200 av Sonja Fransson (s) till justitieminister Thomas
            Bodström
          </note>
          <note>
            Tilläggsdirektiv till diskrimineringsutredningen
          </note>
          <note>
            2000/01:201 av Jeppe Johnsson (m) till justitieminister Thomas
            Bodström
          </note>
          <note>
            Våld och hot inom kriminalvården
          </note>
          <note>
            2000/01:204 av Inger Davidson (kd) till utbildningsminister Thomas
            Östros
          </note>
          <note>
            Döva studenters situation på högskolor och universitet
          </note>
          <note>
            Svaren redovisas i bilaga som fogas till riksdagens snabbprotokoll
            tisdagen den 21 november.
          </note>
          <note>
            19 § Kammaren åtskildes kl. 17.19.
          </note>
          <note>
            Förhandlingarna leddes av talmannen från sammanträdets början
            t.o.m. 8 §
          </note>
          <note>
            anf. 36, av andre vice talmannen därefter till ajourneringen
            kl. 13.01 och av talmannen därefter till sammanträdets slut.
          </note>
        </div>
      </body>
    </text>
  </TEI>
</teiCorpus>
