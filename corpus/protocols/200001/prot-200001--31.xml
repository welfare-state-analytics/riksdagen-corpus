<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 200001</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 200001</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200001--31</head>
          <docDate when="2000-11-22 00:00:00">2000-11-22 00:00:00</docDate>
        </div>
      </front>
      <body>
        <div>
          <note>
            19.00 - 21.51
          </note>
          <note>
            Det justerade protokollet beräknas utkomma om 3 veckor
          </note>
          <note>
            Protokoll
          </note>
          <note>
            2000/01:31
          </note>
          <note>
            --------------------------------------------------------------------------------
          </note>
          <note>
            1 § Justering av protokoll
          </note>
          <note>
            Justerades protokollet för den 16 november.
          </note>
          <note>
            2 § Hänvisning av ärenden till utskott
          </note>
          <note>
            Föredrogs och hänvisades
          </note>
          <note>
            Propositioner
          </note>
          <note>
            2000/01:19 till finansutskottet
          </note>
          <note>
            2000/01:35 till försvarsutskottet
          </note>
          <note>
            3 § Förnyad bordläggning
          </note>
          <note>
            Föredrogs men bordlades åter
          </note>
          <note>
            Konstitutionsutskottets betänkande 2000/01:KU5
          </note>
          <note>
            Utbildningsutskottets betänkande 2000/01:UbU5
          </note>
          <note>
            Finansutskottets betänkande 2000/01:FiU13
          </note>
          <note>
            Justitieutskottets betänkande 2000/01:JuU4
          </note>
          <note>
            Utrikesutskottets betänkande 2000/01:UU3
          </note>
          <note>
            Trafikutskottets betänkande 2000/01:TU6
          </note>
          <note>
            Miljö- och jordbruksutskottets betänkande
          </note>
          <note>
            2000/01:MJU3
          </note>
          <note>
            4 § Utgiftsramar och beräkning av statsinkomsterna, m.m.
          </note>
          <note>
            Föredrogs finansutskottets betänkande 2000/01:FiU1
          </note>
          <note>
            Utgiftsramar och beräkning av statsinkomsterna, m.m. (prop. 2000/01:1
            delvis och skr.
          </note>
          <note>
            1999/2000:150)
          </note>
          <note>
            Punkterna 1-8 och 11-17
          </note>
          <note type="speaker">
            Anf. 1 GUNNAR HÖKMARK (m):
          </note>
          <note>
            Fru talman! Jag tror att man, när man om några år tittar tillbaka
            på den period som vi då har bakom oss och som vi nu uppenbarligen
            ser kommer att ligga framför oss i form av den budgetpolitik som
            vänsterblockets majoritet har bestämt, kommer att kunna säga en
            sak: att detta är en tid av försummelser. Vi har nu levt i en
            högkonjunktur som har gett oss enorma möjligheter att reformera
            och förändra Sverige men i grunden har ingenting hänt.
          </note>
          <note>
            Vi hade nu kunnat lägga grunden för en stor inkomstskattereform
            som hade kunnat ge låginkomsttagare en större social trygghet,
            som hade kunnat ge fler människor större möjligheter att få jobb
            och som hade kunnat säkra att Sverige har fler människor som stannar
            här, forskar och utvecklar företag i Sverige.
          </note>
          <note>
            Vi hade kunnat genomföra reformer inom sjukvård och skola som
            såg till att svenska elever hade kunnat få den absolut bästa skola
            som tänkas kan för var och en av dem.
          </note>
          <note>
            Vi hade kunnat genomföra en reform av den svenska sjukvården
            som inte bara hade gjort det möjligt för fler människor att få
            vård i tid och få den vård som man behöver, och när man kräver
            den, utan som också hade kunnat öppna sjukvården som en bransch
            och en arbetsmarknad som ger män och kvinnor nya möjligheter och
            som hade kunnat vara en spännande del i en framväxande ny svensk
            ekonomi.
          </note>
          <note>
            Vi hade kunnat reformera våra trygghetssystem så att tryggheten
            följer den enskilde.
          </note>
          <note>
            Vi hade under den här tiden kunnat se till att säkra att det
            svenska företagsklimatet är så bra att vi vet att
          </note>
          <note>
            Sverige, nu när vi går in i en vikande konjunktur, likväl skulle
            kunna hävda sig väl.
          </note>
          <note>
            Vi hade kunnat genomföra de förändringar som krävs för att möta
            globaliseringens olika utmaningar.
          </note>
          <note>
            Vi hade även kunnat genomföra de förändringar som krävs för att
            vi också kraftfullt ska kunna möta de förändringar som demografin
            innebär.
          </note>
          <note>
            Vi hade kunnat genomföra de förändringar som gör att enskilda
            människor hade känt en större trygghet, som gör att barnfamiljerna
            hade kunnat känna en större trygghet hela månaden, inte bara i
            början av månaden, samt att marginalerna räcker till och att den
            sociala tryggheten finns i den egna hushållsekonomin.
          </note>
          <note>
            Vi hade kunnat se till att de änkor som fått sin pension urholkad
            av vänsterblocket hade fått en förnyad trygghet.
          </note>
          <note>
            Vi hade kunnat se till att de handikappade hade kunnat få den
            trygghet som de kräver.
          </note>
          <note>
            Vi hade kunnat se till att de sämst ställda pensionärerna hade
            fått vettigare livsvillkor.
          </note>
          <note>
            Vi hade kunnat se till att göra reformer för att minska offentliga
            utgifter men också reformer för att säkerställa det som är det
            allra viktigaste i den sociala tryggheten.
          </note>
          <note>
            Vi hade kunnat se till att Sverige kunde möta framtiden på ett
            kraftfullt sätt.
          </note>
          <note>
            Faktum är dock, fru talman, att vänsterblocket gör skäl för sitt
            namn. Man kan bara enas om gammal vänsterpolitik. Sedan blockerar
            man all förnyelse och all förändring i det svenska samhället.
          </note>
          <note>
            Regeringen har blivit ett slags motståndsrörelse mot förändringar
            och förnyelse. Man kan inte enas om framåtblickande reformer men
            man kan enas om att förbjuda förnyelsen och nytänkandet inom sjukvården.
            Det har t.o.m. fått konsekvenserna att man hellre ser att sjukhus
            läggs ned än att de kommer i privat ägo och att man hellre ser
            att bostadshus runtom i landet rivs än att kommuner privatiserar
            och för över till andra ägare. Där kan vänsterblocket visa en
            kraft men detta är en metod att baklänges gå in i framtiden som
            bara kan försena och fördröja förnyelsen av Sverige.
          </note>
          <note>
            Det innebär också, fru talman - tyvärr är inte finansministern
            här - att den politik som finansministern och regeringen är ansvariga
            för inte har rustat oss inför den vikande konjunktur som vi nu
            är på väg in i.
          </note>
          <note>
            Det innebär inte att vi kommer att hamna i dåliga tider om ett
            år men det innebär att konjunkturen inte längre kommer att vara
            vad den har varit. Det är då som försummelserna kommer att vara
            som allra kraftigast. Det kommer att märkas allra mest och vi
            ser det allra tydligast när det gäller arbetslösheten. De senaste
            dagarna och veckorna har vi sett hur regeringen har filat, jublat
            och ätit tårta därför att man, som det heter, har nått 4-procentsmålet.
          </note>
          <note>
            Men Bosse Ringholm, som inte finns här, och Jan
          </note>
          <note>
            Bergqvist, som finns här, det beror på att ni bara räknar 4 %
            av de arbetslösa! Det är en fräckhet och en arrogans gentemot
            de arbetslösa som egentligen saknar motstycke. I Sverige har vi
            en unikt hög arbetslöshet för att vara på toppen av en högkonjunktur.
          </note>
          <note>
            Vi får gå tillbaka decennie efter decennie för att hitta en lika
            hög arbetslöshet i en högkonjunktur som den vi har i dag. 16,1
            % av svenska folket är arbetslösa eller undersysselsatta men regeringen
            räknar bara
          </note>
          <note>
            4 %. De andra räknar ni bort - de 131 000 personer som är i åtgärder,
            de 144 000 personer som är latent arbetssökande och de 254 000
            personer som är undersysselsatta. Då har jag ändå inte pekat på
            dem som har blivit förtidspensionerade eller på dem som på olika
            sätt har blivit omplacerade i samhället på grund av brist på arbete.
            Det är alltså en unikt hög arbetslöshet för att vara en högkonjunktur.
            Ändå har vi en regering som jublar därför att man bara räknar
            4 % av de arbetslösa.
          </note>
          <note>
            Det innebär också en annan sak. Det är alltså inte bara så att
            ni räknar bort 12 % av dem som är arbetslösa, utan det är också
            så att ni räknar bort den politik som hade krävts för att vi skulle
            kunna pressa ned arbetslösheten till rimliga nivåer. I dag är
            vi i läget att vi skulle behöva 300 000 fler jobb för att nå upp
            till de nivåer som var i början av 90-talet. Dessutom har ytterligare
            100 000 tillkommit på arbetsmarknaden.
          </note>
          <note>
            Under en lång följd av år har vi haft en högkonjunktur. Det har
            varit en unikt lång internationell konjunktur som hade gett oss
            alla möjligheter men ni har inte tagit till vara de möjligheterna.
            Ni har inte sett till att genomföra de utbudsreformer i ekonomin
            som skulle ha lett till att det blev möjligt att pressa ned arbetslösheten.
          </note>
          <note>
            Jag är säker på att finansministern, som nu har kommit, i dag
            här i kammaren kommer att tala mycket om 4-procentsmålet. Han
            kommer säkert också att nämna vissa särarter i fiskbeståndet i
            Östersjön för att på det viset triumfera över 4-procentsmålet.
            Men då ska man komma ihåg att det som han triumferar över är att
            han bara räknar 4 % av de arbetslösa!
          </note>
          <note>
            Det är en skam därför att det innebär att vi nu går in i en lågkonjunktur
            med en sämre situation än vad vi historiskt sett har haft. Det
            innebär att vi nu också går in i växande demografiska utmaningar
            när det gäller åldersfördelning av befolkningen utan att vi har
            sett till att öka utbudet av arbetskraft, utan att vi har sett
            till att göra det möjligt att få fler sysselsatta utan att inflation
            och efterfrågetryck stiger.
          </note>
          <note>
            Det är rätt många människor som drabbas av detta i olika delar
            av landet - i det tudelade Sverige, det segregerade Sverige. Den
            brist på vilja att se hela arbetslösheten som ni har leder också
            till en oförmåga att föra en politik som innebär att man tar fasta
            på hela den utmaning det medför. Om man bara säger att allting
            är bra, att nu är bara 4 % arbetslösa, har man också exkluderat
            den politik som skulle behövas för att göra Sverige framgångsrikt
            inom detta område.
          </note>
          <note>
            Det är en skam att ni har låtit en reklamslogan styra arbetsmarknadspolitiken.
            Vi ser det allra tydligast när man trots att arbetslösheten förra
            månaden växte lyckades nå det s.k. 4-procentsmålet genom att man
            förde över fler människor i åtgärder så att de kom bort från statistiken.
            Den typen av ekonomisk politik kan man klara till det yttre under
            en högkonjunktur, men när man kommer in i den svagare ekonomin,
            den vikande konjunkturen, avslöjas det.
          </note>
          <note>
            Resultatet är, Bosse Ringholm, att ni nu för in
          </note>
          <note>
            Sverige i en vikande konjunktur med en högre arbetslöshet än
            vad vi historiskt har haft. Ni har försummat möjligheterna. Det
            är på det viset som vänsterblocket har fungerat.
          </note>
          <note>
            Det som ni nu i dag talar om är inte hur man ska öka arbetskraftsutbudet
            utan hur man ska förkorta arbetstiden. Det är ett ansvarslöst
            förhållningssätt till en utmaning som innebär att vi i själva
            verket borde se till att få fler människor i arbete.
          </note>
          <note>
            Men ni har också försummat andra saker. Sverige går nu in i en
            ny tid i världens ekonomi som präglas av globalisering, av en
            alltmer växande internationell konkurrens, av rörliga skattebaser,
            av en internationalisering av företagandet. Och Sverige är ett
            land som har lyckan och fördelen av att vara framstående bland
            andra länder när det gäller att ha många internationellt framgångsrika
            företag.
          </note>
          <note>
            Men det innebär också att vi är mycket mer exponerade, mycket
            mer utsatta för det förändringstryck som i dag präglar den internationella
            ekonomin. Jag tror att alla politiska partier, alla ekonomiska
            debattörer i dag diskuterar globaliseringens möjligheter och utmaningar.
            I land efter land genomför man skattesänkningar och förändringar
            för att det egna landet, den egna samhällsekonomin ska kunna stå
            stark i en ny ekonomisk miljö. Men vänsterblocket har tagit fasta
            på denna utmaning på det oerhört offensiva sättet att be den tidigare
            LO-ekonomen P O Edin att utreda om det finns någon globalisering.
          </note>
          <note>
            Det är ingen imponerande handlingskraft.
          </note>
          <note>
            Det är en brist på handlingskraft och en försummelse som innebär
            att Sverige nu kommer att bli svagare gentemot andra länder än
            vad vi hade kunnat vara.
          </note>
          <note>
            Vi ser redan i dag hur huvudkontoren flyttar ut.
          </note>
          <note>
            Det har jag aldrig hört Bosse Ringholm säga är ett problem. Vi
            ser redan i dag hur en stor del av våra forskningsinstitutioner
            vid de stora svenska företagen gradvis flyttar ut. Det har jag
            aldrig hört att man säger är ett problem, trots att Sverige är
            ett land som är intensivt beroende av de stora företagens forskningsverksamhet.
          </note>
          <note>
            Det som socialdemokraterna talar om när det gäller frågan om
            att man kanske ska anpassa sig till globaliseringen är att sänka
            skatten på alkohol. Det har man inte kunnat ena sig om i det övriga
            vänsterblocket heller, för den delen.
          </note>
          <note>
            Men, Bosse Ringholm, om höga skattesatser på alkohol är skadligt
            för svensk ekonomi, är det då inte så att höga skatter på arbete,
            forskning, kunskap, kompetens, investeringar och sparande är till
            nackdel för svensk ekonomi? Är det inte till nackdel för svensk
            ekonomi att vi har så höga skatter att närmare
          </note>
          <note>
            400 miljarder av svenskt sparande har förts utomlands, att vi
            ser hur allt fler av de nya företag som växer fram nu får ett
            utländskt ägande på grund av svenska skatteregler - inte på grund
            av globaliseringen och internationaliseringen utan på grund av
            svenska skatteregler?
          </note>
          <note>
            Är det inte ett bekymmer för sjukvården när forskningen flyttar
            utomlands? Är det inte ett bekymmer för skolan när fler och fler
            av företagens huvudkontor flyttar utomlands? På vilket sätt gynnar
            det välfärden med så höga skattesatser att skatteinkomsterna blir
            mindre därför att det är en del i den nya globala ekonomins verklighet?
            Höga skattesatser är inte längre en garanti för goda skatteinkomster,
            utan det är starka skattebaser.
          </note>
          <note>
            Det är det som måste vara den ekonomiskpolitiska utmaningen -
            att se till att skattebaserna i
          </note>
          <note>
            Sverige ska vara starka, att fler har jobb, att alla de som i
            dag är arbetslösa får ett jobb. Utmaningen är att se till att
            vi får ett nytt företagande, mer av sparande, mer av investeringar,
            att det är här som olika former av verksamheter vill stanna och
            utvecklas.
          </note>
          <note>
            Men ni gör ingenting åt detta. Ni har försummat år av högkonjunktur
            för att i stället blockera förnyelsen och förändringen.
          </note>
          <note>
            Allra tydligast syns det kanske också i form av att den svenska
            utgiftskvoten nu kommer att stanna på en nivå på drygt 52 %. Det
            är 10 % mer än EU-
          </note>
          <note>
            genomsnittet. Det är nära 15 % mer än OECD-
          </note>
          <note>
            genomsnittet. Här har vi den miljö som vi måste jämföras med
            i framtiden.
          </note>
          <note>
            Ni har inte gjort någonting för att minska konjunkturkänsligheten.
            Vi kommer att märka det när vi nu kommer in i en sämre konjunktur.
            Det kommer att drabba enskilda människor.
          </note>
          <note>
            Det frapperande, fru talman, är att vi då tydligt kan se att
            vi i dag i Sverige har en regering som blockerar sig själv medan
            vi har en borgerlig opposition som har presenterat en bred reformagenda
            för att sänka skatter, reformera välfärden, förnya sjukvård och
            skola och för att på olika sätt se till att rusta Sverige inför
            en ny tids ekonomi. Men framför allt, och det är det allra viktigaste,
            ser vi till att knyta tryggheten till enskilda människor. Vi ser
            till att varje liten flicka och pojke som går i skola ska få möjlighet
            att få hennes eller hans bästa skola, att den som är sjuk ska
            kunna välja den sjukvård som han eller hon behöver. Vi ska öppna
            arbetsmarknaden för alla dem som i dag arbetar inom den offentliga
            sektorn för nya möjligheter, både för dem som de arbetar för och
            för sig själva.
          </note>
          <note>
            Där ser vi tydligt alternativen i svensk politik: ett vänsterblock
            som slår vakt om det gamla och blockerar det nya, och en borgerlig
            struktur som i detta betänkande och i andra sammanhang har redovisat
            en omfattande politik för att stärka enskilda människor och för
            att göra Sverige starkt.
          </note>
          <note>
            Mot den bakgrunden, fru talman, vill jag yrka bifall till reservationerna
            1 och 2. Det är nämligen ett bifall till en kraftfull politik
            för Sverige med förändringar och förnyelse.
          </note>
          <note type="speaker">
            Anf. 2 SIV HOLMA (v):
          </note>
          <note>
            Fru talman! Huvudriktningen i svensk ekonomi är positiv med en
            historiskt sett mycket god ekonomisk tillväxt, en snabb uppgång
            av antalet jobb och starka offentliga finanser.
          </note>
          <note>
            Vänsterns samarbete med Socialdemokraterna och
          </note>
          <note>
            Miljöpartiet handlar om att mota hoten från högern som med sin
            politik vill avskaffa den generella välfärden och den sociala
            tryggheten.
          </note>
          <note>
            Under den tidigare högerledda borgerliga regeringen förvandlades
            full sysselsättning till massarbetslöshet samtidigt som ett överskott
            i de offentliga finanserna år 1990 förvandlades till ett underskott
            i storleksordningen 200 miljarder 1993. Massarbetslösheten och
            den ökande statsskulden tvingade fram dramatiska nedskärningar
            inom välfärdspolitiken, nedskärningar som inneburit försämrade
            levnadsvillkor. Stora delar av befolkningen har fått mycket sämre
            möjligheter att leva ett bra liv.
          </note>
          <note>
            Men genom en ny politisk majoritet 1994 och
          </note>
          <note>
            1998 fick krispolitiken ett annat innehåll. De positiva impulserna
            av en tillväxt- och sysselsättningsbefrämjande politik har tillsammans
            med en relativt sett socialt ansvarsfull budgetsanering gett positiva
            effekter. De bättre konjunkturerna har hjälpt till. På kort tid
            har förutsättningar skapats för en sysselsättningsökning motsvarande
            250 000 fler jobb. Det är den snabbaste ökningen under hela efterkrigstiden,
            enligt
          </note>
          <note>
            AMS.
          </note>
          <note>
            Vi har en tillväxt som inte bara uppnår höga tal i relation till
            andra jämförbara länder utan som också är förenlig med samhällsekonomisk
            balans, en lägre inflation än i euroområdet och en mycket låg
            räntenivå. Det är en politik som kan bidra till en tro på framtiden
            hos såväl vanligt folk som enskilda företag.
          </note>
          <note>
            Det återspeglas i ökade konsumtions- och investeringsnivåer.
          </note>
          <note>
            Vi kan alltså skönja ljuset i tunneln. Men det återstår mycket
            att göra. Trots att antalet jobb ökar i snabb takt är arbetslösheten
            fortfarande för hög och sysselsättningen för låg. Det återstår
            150 000 fler nya jobb för att vi ska nå det gemensamma 80-
          </note>
          <note>
            procentsmålet 2004. Vi ser det som ett etappmål.
          </note>
          <note>
            Även om målet uppnås 2004 ligger vi långt under de sysselsättningsnivåer
            som fanns under slutet av 1980-
          </note>
          <note>
            talet.
          </note>
          <note>
            Vi menar att om vi ska klara välfärden när vi får en ökad andel
            äldre under nästa decennium och samtidigt skapa förutsättningar
            för en successiv nedtrappning av medelarbetstiden måste sysselsättningsgraden
            fortsätta att växa utöver 80-procentsmålet.
          </note>
          <note>
            Vi är inte nöjda med att de stora fördelnings- och klassorättvisorna
            fortsätter. Trots att Sverige vid olika internationella jämförelser
            av levnadsvillkor och välfärd hamnar högt upp på listan - enligt
            FN:s levnadsvillkorsindex Human Development Index från
          </note>
          <note>
            1999 hamnade Sverige på sjätteplats - visar rapporten från kommittén
            Välfärdsbokslutet att gamla orättvisor mellan kvinnor och män
            i olika samhällsklasser består samtidigt som nya orättvisor uppstår.
          </note>
          <note>
            De offentliga trygghetssystemen har trots detta i huvudsak bestått
            provet under 90-talets svåraste krisår. Men det finns alltför
            många människor som har hamnat utanför. Det handlar om ensamförsörjande
            kvinnor, personer med invandrarbakgrund och ungdomar. Dessutom
            är det uppenbart att de regionala skillnaderna i landet är för
            stora. Tillväxten kanaliseras i alltför stor utsträckning till
            storstadsregionerna.
          </note>
          <note>
            Vi menar ändå att den ekonomiska politik som regeringen, Vänsterpartiet
            och Miljöpartiet kommit överens om ger en god grund att stå på
            för att man ska kunna gå vidare med att hävda samhällssolidariteten,
            den internationella solidariteten, stärka jämställdheten, minska
            de regionala obalanserna och påverka ekonomin i ekologiskt uthållig
            riktning.
          </note>
          <note>
            Fru talman! Frågan är då vad som är alternativet.
          </note>
          <note>
            Vad har de fyra borgerliga partierna presenterat? I en gemensam
            reservation tecknar de en mycket dyster bild av svensk ekonomi.
            Sverige har rasat i välfärdsligan under de senaste decennierna
            samtidigt som den nuvarande vänsterkoalitionen förhindrar de strukturreformer
            som är nödvändiga för att svensk ekonomi ska kunna återta tätpositionen
            i OECD-elitens tillväxtliga.
          </note>
          <note>
            Samtidigt som partiernas skrivningar i stora stycken präglas
            av ett elitistiskt språkbruk är den beskrivning som ges både ensidig
            och förenklad. De politiska faktorerna som man lyfter fram som
            huvudförklaringar till effektivitetsproblemen i svensk ekonomi
            under 70- och 80-talen ger ingen rättvisande bild.
          </note>
          <note>
            Jag tror att den bild som ekonomisk-historikern
          </note>
          <note>
            Lennart Schöns ger i sin bok En modern svensk ekonomisk historia.
            Tillväxt och omvandling under två sekel är mer korrekt. Han menar
            att förändringarna i stället måste ses i ett strukturellt perspektiv.
            1970-
          </note>
          <note>
            och 1980-talen präglades av en omvandlingsperiod som bidrog till
            lägre tillväxt, samtidigt som den lade en grund för den höga tillväxt
            som vi har i dag, t.ex.
          </note>
          <note>
            genom stora framsteg på sådana områden som informationsteknik
            och läkemedel.
          </note>
          <note>
            Lennart Schön pekar också på företagens roll. Det fanns förnyelseproblem
            inom näringslivet som bidrog till att nedgången blev så utdragen
            i Sverige jämfört med i andra länder. Jag anser att det finns
            mycket som talar för att Sverige kan gå stärkt ur omvandlingen
            med en tätposition på strategiska och kunskapsintensiva branschområden.
            Globaliseringen och den nya tekniken skapar visserligen en inkomstspridning,
            men inkomstskillnaderna kan minska i takt med att alltfler människor
            får kunskaper om den nya tekniken och med att tekniken blir mer
            användarvänlig.
          </note>
          <note>
            Teorier om den s.k. jämviktsarbetslösheten på 4-
          </note>
          <note>
            5 % för att man ska klara en låg inflation verkar inte att stämma.
            Vi anser att den fulla sysselsättningen ligger inom räckhåll.
            Reallönerna kan fortsätta att utvecklas positivt. Vi har inte
            heller 70- och 80-talens stabiliseringspolitiska problem.
          </note>
          <note>
            De borgerliga partiernas reservation innehåller många vackra
            ord om frihet och ökade livschanser för alla, men konsekvenserna
            av deras förslag speglar en helt annan verklighet. Här blir den
            grundläggande skiljelinjen mellan höger och vänster tydlig. De
            borgerligas förslag till stora skattesänkningar och utgiftsminskningar
            kommer att skapa en helt annan samhällsmodell än den som vi har
            i dag, en samhällsmodell som präglas av egoism och girighet.
          </note>
          <note>
            Det heter att den nya modellen ska återge Sverige tillväxt, full
            sysselsättning och välfärd. Men i praktiken talar det mesta för
            att denna politik kommer att bidra till ökade och tillväxthämmande
            samhällsklyftor. De stora skattesänkningarna kommer att leda till
            offentliga underskott och finansiell instabilitet med stigande
            räntor och minskade investeringar som följd.
          </note>
          <note>
            Det finns anledning att granska vad det ledande borgerliga partiet
            - Moderata samlingspartiet - föreslår i sin motion. Under den
            närmaste treårsperioden föreslår de skattesänkningar som år 2003
            uppgår till
          </note>
          <note>
            106 miljarder. Förslaget innebär en försvagning av den offentliga
            ekonomin. Partiets mål är också att omfördela allt sparande från
            den offentliga sektorn till hushåll och företag. Moderaterna saluför
            en politik som 2003 beräknas ha försvagat den offentliga ekonomin
            med ca 35 miljarder - siffrorna är nog tilltagna i underkant.
          </note>
          <note>
            Bakom beräkningarna ligger mycket osäkra ränteeffekter av ett
            omfattande privatiseringsprogram och osäkra effekter av besparingsförslag,
            bl.a. i form av en kraftig egenavgiftshöjning i arbetslöshetsförsäkringen
            och en omläggning av trafikolycksfallen till en obligatorisk trafikförsäkring.
            Bara de positiva effekterna av statsskuldsräntorna beräknas uppgå
            till närmare 7,5 miljarder 2003.
          </note>
          <note>
            De föreslagna skattesänkningarna skapar negativa fördelningseffekter.
            Låt mig göra ett litet försök att göra en konsekvensanalys av
            hur skattesänkningar drabbar kvinnors levnadsvillkor. Kvinnor
            har ett särskilt förhållande till de verksamheter som finansieras
            av skatterna. Kvinnor behöver en väl utbyggd och fungerande social
            service för att över huvud taget kunna förvärvsarbeta. Kvinnor
            arbetar i större omfattning än män inom de skattefinansierade
            verksamheterna, framför allt inom vården och omsorgen.
          </note>
          <note>
            Dessutom har dessa kvinnor låga löner.
          </note>
          <note>
            Vem är det då som vinner och förlorar på moderaternas skattesänkningar?
            Jo, lågavlönade kvinnor förlorar och högavlönade män vinner. Metalls
            ordförande Göran Johnsson beskrev det så här i en artikel i
          </note>
          <note>
            Metall info: "Normalinkomsttagarnas skatt sänks med mindre än
            1 000 kr. De högavlönades med mer än
          </note>
          <note>
            50 000 kr om året. Om skattesänkningens effekt på vård, skola
            och omsorg sägs inget. Inte heller hur den ska finansieras."
          </note>
          <note>
            Förutom de negativa fördelningseffekterna och mindre pengar till
            den generella välfärden kan den politiken omintetgöra förtroendet
            för samhällsekonomin och statsfinanserna, som trepartisamarbetet
            faktiskt varit med om att skapa under de senaste åren.
          </note>
          <note>
            Jag vill påstå att det inte alls är säkert att den borgerliga
            politiken ger alla de positiva effekter som dessa partier vill
            framhäva. Deras politik kan mycket väl resultera i högre räntor,
            ökad osäkerhet om framtiden, minskade investeringar och växande
            arbetslöshet. De borgerliga partierna har inte tagit lärdom av
            sina tidigare regeringsmisslyckanden.
          </note>
          <note>
            Fru talman! Det är ibland svårt att förstå att de som säger sig
            företräda det politiska mittfältet -
          </note>
          <note>
            Folkpartiet och Centern - ställer sig bakom ett borgerligt regeringsalternativ
            lett av moderater och kristdemokrater.
          </note>
          <note>
            Jag vill ställa en fråga till Karin Pilsäter. Folkpartiet talar
            ofta om internationell solidaritet. Vad säger
          </note>
          <note>
            Karin Pilsäter om moderaternas förslag om att sänka biståndet?
            Hur viktigt tycker hon att det är i ett framtida regeringssamarbete?
          </note>
          <note>
            Lena Ek, Centern, talar om miljöhänsyn och uthållig tillväxt.
            Moderaterna avvisar alla tankar på en successiv grön skatteväxling.
            Moderaterna saknar dessutom insikt och förståelse för de regionala
            obalanserna.
          </note>
          <note>
            Både Centern och Folkpartiet brukar förespråka jämställda villkor
            mellan kvinnor och män. Välfärdsbokslutskommitténs rapport visar
            att de ekonomiska könsorättvisorna skärpts. Trots detta ställer
            sig mittenpartierna bakom ett förslag till en skatterabatt som
            motsvarar 50 % av arbetskostnaderna för hushållsnära tjänster.
          </note>
          <note>
            Var finns trovärdigheten i jämställdhetspolitiken?
          </note>
          <note>
            Ska de välbeställdas svårigheter att fördela tiden mellan hem
            och arbetsliv lösas med åtgärder hämtade från 1800-talets arbetsmarknad?
          </note>
          <note>
            Fru talman! Moderaterna vill också minska statsbidragen till
            kommunerna, motsvarande 14 miljarder år 2003. I praktiken kommer
            införandet av ytterligare karensdagar och förslag till högre egenavgifter
            i akassa plus sänkta ersättningsnivåer i a-kassa, sjukoch föräldraförsäkring
            till 75 % att öka belastningen på kommunernas ekonomi. Pressen
            på kommunernas socialtjänst kommer att öka igen. Kommunerna blir
            åter tvingade till hårda och dramatiska nedskärningar för att
            klara socialtjänstens ökade resursbehov.
          </note>
          <note>
            Under den tidigare borgerliga regeringsperioden ökade kommunernas
            socialbidragskostnader med
          </note>
          <note>
            80 % i fasta priser mellan åren 1990 och 1994. Andelen bidragsberoende
            hushåll ökade med drygt
          </note>
          <note>
            40 %. Forskning visar att nedskärningar i de statliga trygghetssystemen
            i stor utsträckning sker på kommunernas bekostnad, dvs. att försörjningsansvaret
            skjuts över på kommunerna. Det borgerliga ansvarskännandet i ekonomiska
            och sociala frågor inger därför ingen direkt respekt.
          </note>
          <note>
            Fru talman! Avslutningsvis skulle jag vilja rikta mig till finansministern
            med anledning av välfärdsbokslutet som har presenterats i dagarna.
            Jag har speciellt fäst mig vid meningen: "Den allmänna ekonomiska
            uppgång som inträffade under andra halvan av 90-talet tycks åtminstone
            inledningsvis inte ha förbättrat situationen på något märkbart
            sätt för dem som har minst resurser, vilket också lett till ökad
            inkomstspridning under den senare halvan av decenniet." Jag har
            också fäst mig vid att ensamstående mödrar och utrikes födda är
            grupper som framträder som förlorare.
          </note>
          <note>
            Inför nästa budgetsamtal vill jag fråga finansministern om han
            delar Vänsterpartiets uppfattning att minskade klasskillnader
            i fördelningen av välfärden måste prioriteras innan det kan bli
            tal om fortsatta skattesänkningar.
          </note>
          <note>
            För oss handlar det om golvet och taket i a-kassan och i föräldra-
            och sjukförsäkringen, att reformera arbetsskadeförsäkringen så
            att kvinnor inte missgynnas. Det handlar också om att socialbidragstagare,
            oftast ensamstående mödrar, ska kunna tillgodogöra sig barnbidragshöjningarna.
            I dag när barnbidraget höjs räknas socialstödet samtidigt ned.
            Finansministern håller väl med om att det är rättvist och viktigt
            att alla familjer får del av barnbidragshöjningarna?
          </note>
          <note>
            (Applåder)
          </note>
          <note type="speaker">
            Anf. 3 GUNNAR HÖKMARK (m) replik:
          </note>
          <note>
            Fru talman! Först vill jag fråga Siv Holma, för att följa upp
            hennes synpunkt på moderat skattepolitik, hur det kan komma sig
            - med Siv Holmas sätt att räkna - att ett grundavdrag på 50 000
            kronor bara skulle innebära 1 000 kronor i sänkt skatt för den
            vanliga inkomsttagaren. Det var nämligen det som
          </note>
          <note>
            Siv Holma påstod.
          </note>
          <note>
            Jag tror att problemet för er i Vänsterpartiet är att ni aldrig
            vill diskutera hela politiken, utan ni vill bara diskutera bidragen.
            Tryggheten sitter inte i bidrag, utan tryggheten sitter i att
            människor själva kan hantera sin egen vardag, att man kan få pengarna
            att räcka till även när månaden börjar närma sig sitt slut.
          </note>
          <note>
            Förklara räkneexemplet! Men förklara också logiken bakom vänsterblockets
            skattepolitik, därför att ni försvarar att miljardärer ska slippa
            skatt samtidigt som pensionärer får höjd skatt. Ni har precis
            lagt fram ett förslag om att utländska höginkomsttagare ska få
            sänkt skatt, medan ni fortfarande slår vakt om att svenska låginkomsttagare
            ska ha världens högsta skatter. Vari ligger den sociala rättfärdigheten
            i en sådan politik? Varför avvisa en inkomstskattereform som kan
            innebära trygghet och möjligheter för alla?
          </note>
          <note>
            Den skattepolitik som ni är inne på, att bibehålla höga skattesatser
            och världens högsta skattetryck, kommer att leda till att ni gör
            fler och fler undantag för de s.k. rörliga skattebaserna, dvs.
            de personer som har en möjlighet att röra sig över landets gränser,
            och sedan kommer ni att höja skatterna för människor som har mindre
            möjligheter att röra sig över landets gränser. Det innebär högre
            och högre skatt för lågoch medelinkomsttagare. Vi ser det redan
            i dag, om vi tittar tillbaka på de senaste tio åren, i form av
            fastighetsskatt, bensinskatt och en mängd andra skatter som gör
            att Sverige har världens högst beskattade låginkomsttagare.
          </note>
          <note>
            Förklara för kammaren, Siv Holma, vari den sociala rättvisan
            ligger i detta system!
          </note>
          <note type="speaker">
            Anf. 4 SIV HOLMA (v) replik:
          </note>
          <note>
            Fru talman! Det finns en grundläggande skiljelinje mellan Moderaterna
            och oss i synen på skatter och offentlig verksamhet.
          </note>
          <note>
            Skatterna är inget självändamål. Skatterna finns för att kommuner
            och landsting ska kunna finansiera våra gemensamma behov av skola,
            vård och omsorg.
          </note>
          <note>
            Moderaternas sätt att se på skatter innebär att de som har den
            största glädjen av skattesänkningarna är de som har de högsta
            inkomsterna. De kan, eftersom de får en ännu tjockare plånbok,
            få en sjukvård som de kan fixa via privata alternativ, medan däremot
            de som har låga inkomster med nödvändighet måste gå ihop. Och
            det gör vi genom att vi har skola, vård och omsorg i kommunal
            och landstingskommunal regi.
          </note>
          <note>
            För pensionärerna handlar det inte heller i första hand om sänkta
            skatter. De har större möjligheter att få sina behov tillgodosedda
            genom en bra äldreomsorg och sjukvård. Vi har också i vårt förslag
            en del åtgärder som är väldigt bra för pensionärer. Vi har satsningar
            på tandvården t.ex. Vi har också ett särskilt bostadsbidrag för
            pensionärer och bostadsbidrag över huvud taget för de sämst ställda
            som inte klarar av de höga hyrorna.
          </note>
          <note>
            Logiken i vårt sätt att se handlar om solidaritet, inte om att
            sköta sig själv och skita i andra.
          </note>
          <note type="speaker">
            Anf. 5 GUNNAR HÖKMARK (m) replik:
          </note>
          <note>
            Fru talman! Det där var väl lite väl mycket av goddag yxskaft.
            Min fråga var ju hur det kan komma sig att Vänsterpartiet försvarar
            en skattepolitik som innebär att man sänker skatten för miljardärer
            men ser till att den blir höjd för de flesta pensionärer. Vad
            är det för logik i att man sänker skatter för utländska höginkomsttagare,
            men bevarar ett skattetryck som är världens högsta för låginkomsttagare?
            Jag tycker inte att jag fick något riktigt bra svar på den frågan,
            och jag förstår varför.
          </note>
          <note>
            Dessutom tangerade Siv Holma frågan hur vi får goda stabila skatteinkomster.
            Ja, vi ser just nu att det inte är höga skattesatser som leder
            till detta, utan det är starka skattebaser. Det är i själva verket
            ni med höga skattesatser som medverkar till att vi får en försvagning
            av skattebasen.
          </note>
          <note>
            Riksskatteverket har pekat på att vi kan förlora närmare 100
            miljarder i skattebasen. Andra pekar på ännu större belopp. Vi
            ser redan i dag en verklighet.
          </note>
          <note>
            Det är denna som är avgörande för välfärden.
          </note>
          <note>
            När det gäller vad som är möjligt i fråga om att sänka skatter
            sade Lars Bäckström för några veckor sedan i en intervju i TV
            att visst är det så att man utan vidare de kommande tre åren kan
            sänka skatterna med 80 miljarder utan att det skadar de offentliga
            finanserna. Varför är det då så syndigt när vi moderater faktiskt
            vill göra detta i stället för att bygga upp stora överskott?
          </note>
          <note>
            Jag tycker att Siv Holma borde svara på den frågan plus kommentera
            de enkla frågorna: Varför höjer ni inte pensionerna för änkorna?
            Varför återställer ni inte de handikappades stöd? Och varför gör
            ni inte som vi när det gäller de sämst ställda pensionärerna?
          </note>
          <note>
            Vi ser till att använda skattepengarna där de behövs allra bäst.
            Ni ser till att ha så höga skattesatser att välfärden urholkas.
            Där går skiljelinjen.
          </note>
          <note type="speaker">
            Anf. 6 SIV HOLMA (v) replik:
          </note>
          <note>
            Fru talman! När det gäller det här med skattesystemet vill jag
            säga att vi bör ha en skatt efter bärkraft, alltså ett solidariskt
            skattesystem. Apropå att försvara skatter för miljardärer antar
            jag att det är de här expertskatterna som det handlar om. Det
            är klart att man också måste ta hänsyn till hur det ser ut i omvärlden
            för att klara av saker och ting. Jag kanske kan ha lite svårt
            att försvara den frågan eftersom den principiellt sett inte går
            ihop med vad jag tycker.
          </note>
          <note>
            När det gäller pensionärerna tror jag faktiskt fortfarande, som
            jag har sagt, att det handlar om att ha en bra äldreomsorg och
            en bra sjukvård. Jag tror faktiskt att det är det bästa för de
            flesta låginkomstpensionärerna, för att inte tala om alla pensionärer,
            att ha det så att man går ihop och gemensamt finansierar så att
            det blir en god välfärd för dem.
          </note>
          <note>
            Skattebaser i ett globaliserat samhälle - visst finns det problem
            med det. Men om man också vill ha ett samhälle där man har säkerställt
            den offentliga sektorn och dess volym så handlar skatter om att
            man ska kunna finansiera det som vi gemensamt behöver och klarar
            av.
          </note>
          <note type="speaker">
            Anf. 7 MATS ODELL (kd):
          </note>
          <note>
            Fru talman! Det är klart att det är väldigt glädjande att det
            just nu går bättre för Sverige och att fler får jobb, det är självklart.
            Bakgrunden till det här är ju den internationella högkonjunkturen,
            budgetsaneringen och inte minst ett antal avregleringar och strukturreformer.
            De flesta av de här avregleringarna och reformerna har mycket
            starkt motarbetats av antingen
          </note>
          <note>
            Socialdemokraterna eller deras stödpartier, ofta faktiskt allesammans
            i skön förening.
          </note>
          <note>
            Men genomsnittssiffror för tillväxt och sysselsättning säger
            inte allt. Medan socialdemokraterna på gator och torg firar att
            man har uppnått det här manipulerbara statistikmålet om 4 % öppen
            arbetslöshet så går t.ex. 10 % arbetslösa i stora delar av Norrland.
          </note>
          <note>
            Man måste fråga sig om verkligen Göran Persson och
          </note>
          <note>
            Bosse Ringholm har funderat på hur det ska kännas för arbetslösa
            och för dem som av statistikskäl har tvingats in i mer eller mindre
            meningslösa åtgärder att behöva åse detta spektakel.
          </note>
          <note>
            Fru talman! I Stockholm råder å andra sidan en så skriande brist
            på arbetskraft, bostäder och infrastruktur att hela denna region,
            som ju faktiskt är hela landets tillväxtmotor, nu börjar hosta
            och sacka efter.
          </note>
          <note>
            Handlingsförlamningen när det gäller infrastrukturpolitiken skördar
            nu inte enbart trafikoffer. När nu det här pratdepartementet har
            gått på tomgång i över två år så hotas direkt hela landets långsiktiga
            välfärdsutveckling enligt en rapport nyligen från Merita Nordbankens
            ekonomer.
          </note>
          <note>
            Å ena sida har vi alltså massarbetslöshet i stora delar av landet,
            å andra sidan överhettning. Det är klart att för den som står
            med ena foten i en ishink och den andra i kokhett vatten är det
            genomsnittligt ganska bekvämt, men det är sannerligen inte särskilt
            mycket att fira.
          </note>
          <note>
            Sveket mot Stockholm, fru talman, är egentligen den definitiva
            bankruttförklaringen av detta departement och ytterst av hela
            regeringen. Göran Persson borde både genomföra en regeringsombildning
            och ge
          </note>
          <note>
            Regeringskansliet en mer operativ och ändamålsenlig departementsindelning.
            Stödpartierna, Miljöpartiet och Vänstern, är ju knappast några
            stöttepelare i dessa centrala framtidsfrågor.
          </note>
          <note>
            Jag har för övrigt noterat att ett av stödpartierna inte ens
            har funnit det nödvändigt att anmäla sig till dagens debatt, vilket
            är något anmärkningsvärt. Det hade man ju trott. Här talade Siv
            Holma om ett trepartisamarbete. För närvarande verkar det närmast
            vara ett tvåpartisamarbete. Slutsatsen är naturligtvis, fru talman,
            att både regering och stödpartier snarast borde bytas ut mot en
            ny och tillväxtorienterad regering med en ideologisk samsyn om
            hur Sveriges framtidsutmaningar ska tacklas.
          </note>
          <note>
            Det allra allvarligaste, fru talman, är att regeringen inte vårdar
            grunden för en långsiktigt hållbar välfärd. Dagens högkonjunktur
            förutsätts bara fortsätta.
          </note>
          <note>
            Globaliseringseffekter bagatelliseras. De lättrörliga skattebaserna
            vårdas inte långsiktigt. De vårdas bara i den del där de egna
            kärntrupperna kan väntas rösta med fötterna i nästa val. Det görs
            marginella justeringar av t.ex. förmögenhetsskatten.
          </note>
          <note>
            Nu ska ju regeringen utreda om globaliseringen existerar, men
            det hade som sagt räckt att läsa Riksskatteverkets rapport i ämnet.
            Svenska hushåll beräknas redan nu hålla uppemot 400 miljarder
            kronor på oredovisade utländska konton. Om ingenting görs åt världens
            högsta skatter på världens bredaste skattebaser så förlorar Sverige
            enligt Riksskatteverkets studie uppemot 100 miljarder kronor årligen
            bara på tio års sikt. Regeringen är nöjd och firar statistiksegrar.
          </note>
          <note>
            Fru talman! Efter sådd kommer skörd. Vad förväntar man sig när
            svenskt ägande straffbeskattas och utländskt premieras? Dubbelbeskattningen
            av svenskt ägande i företagen driver sakta men säkert ägandet
            av svenskt näringsliv ur landet. Det institutionella ägandet omhuldas,
            det privata direktägandet motarbetas.
          </note>
          <note>
            Straffbeskattning är ingen bra utgångspunkt för en politik som
            ska uppmuntra företagande och sysselsättning. Låt mig ta ett exempel.
            Det gäller den som kostar på sig en längre utbildning, en forskarutbildning.
            När man då skjuter upp sitt inträde på arbetsmarknaden och ska
            ta ut sin livsinkomst under kortare tid, då drabbas man klockrent
            av den straffskatt på högre utbildning som ni kallar för värnskatt.
            Därefter kommer nästa bestraffning om man i Sverige arbetar idogt,
            lever sparsamt och ansvarigt och amorterar på sina skulder. Det
            straffet kallas förmögenhetsskatt och staplas ofta ovanpå en orimlig
            fastighetsskatt.
          </note>
          <note>
            Sverige är snart ensamt om denna beskattning, som driver kapitalet
            ur landet.
          </note>
          <note>
            Fru talman! Senare i dag ska vi rösta om regeringens och dess
            stödpartiers förslag att taxeringsvärdena ska få explodera i tillväxtområdena.
            Det här dråpslaget kommer ju att röka ut familjer, ensamstående
            och pensionärer med låga och normala inkomster i de expansiva
            regionerna ur sina hem. Detta är ett omänskligt och cyniskt förslag.
            Undantag från förmögenhetsskatten görs dock för de allra rikaste.
            17 av landets 18 aktiemiljardärer är av regeringen helt befriade
            från förmögenhetsskatt på sina aktier för att de inte ska flytta
            ut ur landet.
          </note>
          <note>
            Regeringen, Vänstern och Miljöpartiet bestraffar över huvud taget
            det ansvarsfulla beteende som vi kristdemokrater i stället anser
            borde uppmuntras.
          </note>
          <note>
            Vänsterblockets ideologiska kompass pekar för landets långsiktiga
            utveckling katastrofalt fel. Men regeringen är nöjd.
          </note>
          <note>
            Det är naturligtvis nu, när en internationell högkonjunktur gör
            att svensk ekonomi går bättre, som regeringen skulle ha tagit
            chansen att rätta till de djupgående strukturella problem som
            gjort att Sverige förlorat i välfärd gentemot utlandet under de
            senaste
          </note>
          <note>
            30 åren. Det märks i vården. Det märks hos de ensamstående mödrarna
            och bland pensionärerna - trots statistikfirandet. Vad värre är
            kan det komma att bli ännu sämre framöver.
          </note>
          <note>
            Det långsiktigt största hotet mot välfärden och tillväxten är
            att det föds för få barn i Sverige. I dag finns det ungefär 3,3
            i förvärvsaktiv ålder på varje pensionär. Men år 2035 tyder det
            mesta på att det kommer att vara 55 % färre förvärvsarbetande
            per pensionär, alltså 1,8 förvärvsarbetande per pensionär.
          </note>
          <note>
            Och som om inte detta räckte visar Långtidsutredningen att kostnaderna
            för äldrevård i vårt land samtidigt kommer att öka med ca 60 %
            i fasta priser. Då är det ganska korkat att föra en politik som
            driver ut kapital, företag och kunskap ur landet. Detta är det
            största långsiktiga hotet som ni över huvud taget inte tycks bry
            er om.
          </note>
          <note>
            Men så här behöver det inte bli om Sverige får en ny politisk
            kurs. Här behövs både en ny familjepolitik och en ny framtidsinriktad
            ekonomisk politik. Man blir då ganska besviken när man läser i
            den budgetproposition som lades fram i mitten av september.
          </note>
          <note>
            Inte heller där finns det i år några förslag som långsiktigt
            skulle förbättra tillväxten i den svenska ekonomin och därmed
            skapa fler nya jobb. Problemet för regeringen och dess stödpartier
            är ju att de ständigt har denna ideologiska kompass som pekar
            bakåt, tillbaka mot förlegade motsättningar och förlegade lösningar.
            Det mest positiva som för närvarande sker när det gäller ekonomins
            funktionssätt är faktiskt att regeringen och dess stödpartier
            tvingas genomföra
          </note>
          <note>
            EU:s reformdirektiv. Utan EU-medlemskapet hade det varit nattsvart
            för tillväxtpolitiken med denna regeringskonstellation. Men stödpartiernas
            viktigaste krav är naturligtvis följdriktigt att också kapa av
            denna livlina inför framtiden. Hur ska regeringen kunna stötta
            sig på sådana kryckor och leda EU under ett halvår, frågar man
            sig oroligt.
          </note>
          <note>
            Fru talman! Kristdemokraternas alternativ är ett positivt alternativ
            till regeringens ideologiskt betingade passivitet. Vårt alternativ
            tar sikte på att öka sysselsättningen så kraftfullt att Sverige
            kan bli en vinnare i globaliseringen, så att välfärden långsiktigt
            kan tryggas för alla. Politiken måste inriktas på att skapa förutsättningar
            för fler riktiga och växande företag. Vi föreslår åtgärder som
            ska åstadkomma ett så bra företagsklimat att fler av företagarna
            i hela landet faktiskt vill och vågar expandera och nyanställa.
          </note>
          <note>
            Jag har varit ute och rest runt under senare tid och träffat
            ett stort antal företagare. Det vanligaste man hör är: Nej, vi
            vill inte växa. Vi vill inte bli större än vad vi för närvarande
            är.
          </note>
          <note>
            Detta är ett jätteproblem för Sverige, att så få av de mindre
            företagen faktiskt vill växa och nyanställa.
          </note>
          <note>
            Det är detta företagsklimat som måste bli bättre om vi ska klara
            Sveriges långsiktiga utmaningar.
          </note>
          <note>
            Det är också långt kvar till en rimlig situation inom vården
            och skolan. Därför satsar vi kristdemokrater under de kommande
            tre åren mer än regeringen
          </note>
          <note>
            - 3 miljarder mer än regeringen - för att ge förutsättningar
            för en värdig vård utan köer ute i våra kommuner och landsting.
            Därför är det också ganska intressant när vi i dag kan läsa i
            tidningen Landstingsvärlden att det är här i Stockholms län som
            ni nu försöker kasta grus i maskineriet, där de kortaste vårdköerna
            finns.
          </note>
          <note>
            Fru talman! Det är ganska anmärkningsvärt att där det fungerar,
            där lägger regeringen nu ned hela sin kraft. Och hela regeringens
            lagstiftningsarbete går för närvarande ut på att försöka stoppa
            det som sker i tillväxtregionerna. Ni har däremot inte tid att
            genomföra Småföretagsdelegationens förslag. Ni har inte tid att
            se till att få ett rimligt regelverk för den offentliga upphandling
            som i dag berör ungefär 400 miljarder kronor av skattebetalarnas
            medel. Ni är fullt upptagna med att försöka kasta grus i det maskineri
            som fungerar bra.
          </note>
          <note>
            Jag tror också, som Gunnar Hökmark var inne på tidigare, att
            fler arbetsgivare på detta område, utöver
          </note>
          <note>
            Landstinget, ger en bättre löneutveckling och fler karriärvägar
            för de anställda att komma vidare på med stimulerande arbetsvillkor.
            Och hela vård-, skoloch omsorgsorgssektorn har alla chanser, tror
            jag, att upphöra att vara krisbranscher som bryter ned och bränner
            ut en orimligt stor andel av sina anställda i dag. Detta kan bli
            framtidsbranscher där patienter, elever och anställda kan känna
            hopp och tillförsikt, och där det känns stimulerande att gå till
            jobbet och skolan på morgonen. Detta kan ske när regeringen slutar
            att värdera gamla planhushållningsstrukturer högre än önskemål
            från brukare, anställda och väljare.
          </note>
          <note>
            Samma enögda perspektiv gäller ju familjepolitiken. Det är ju
            bara de föräldrar som beter sig som regeringen vill som får del
            av samhällets stöd. Vi kristdemokrater vill att föräldrarna ska
            få en chans till mer tid för barnen. Därför satser vi nu tillsammans
            med våra borgerliga partikamrater på ett alternativ till maxtaxan
            - bra kommunal barnomsorg och ett barnomsorgskonto.
          </note>
          <note>
            Vi kristdemokrater lägger alltså fram förslag som ger höjda pensioner
            för de sämst ställda pensionärerna, bättre förutsättningar för
            en värdig vård utan köer, fler lärare i grundskolan, ett återupprättat
            rättsväsende, en ökad miljösatsning och bättre konkurrensvillkor
            för jordbruket, fisket och åkerinäringen och att jordens fattigaste
            ges bättre utvecklingsmöjligheter genom att biståndet höjs. Detta
            når vi genom att göra omprioriteringar och besparingar inom de
            utgiftsramar som vi föreslår. På alla dessa områden är regeringens
            politik bristfällig eller direkt felaktig.
          </note>
          <note>
            Vad Sverige snarast behöver för att få trygghet inför framtidens
            utmaningar och ett varmare och mänskligare samhälle är en ny regering
            som både förbättrar familjepolitiken och de andra långsiktiga
            villkoren för tillväxt.
          </note>
          <note>
            Fru talman! Jag yrkar bifall till reservationerna 1
          </note>
          <note>
            och 13.
          </note>
          <note type="speaker">
            Anf. 8 SIV HOLMA (v) replik:
          </note>
          <note>
            Fru talman! Jag skulle ändå vilja få det som Mats
          </note>
          <note>
            Odell sade när det gäller det stora problemet med att det föds
            för lite barn lite mer konkretiserat. Avdrag för barnomsorgskostnader
            innebär faktiskt att om man tjänar mer har man ett större underlag
            att göra avdrag. Den kvinna som jobbar t.ex. som kassörska i någon
            liten närbutik har ju inte så hög lön och därmed så att säga inte
            så stort utrymme att göra avdrag. Det innebär ju sämre förutsättningar
            för henne än för dem som tjänar mer. Ni säger att ni tycker att
            barnomsorgskontot och möjlighet att göra avdrag för barnomsorgskostnader
            är bättre än att ge barn till föräldralediga och arbetslösa plats
            i barnomsorgen, vilket ni alltså säger nej till. Ni säger nej
            till den extra månaden i föräldraförsäkringen. Ni säger nej till
            en höjning av barnbidraget. Och ni vill ha lägre föräldraförsäkring
            på grund av att ni vill förändra beräkningsgrunden. Ni säger nej
            till allmän förskola för 4-5-åringar.
          </note>
          <note>
            Och ni säger nej till kvalitetsförstärkningar inom barnomsorgen.
          </note>
          <note>
            Har ni något bra alternativ för de föräldrar som kan tänka sig
            att skaffa fler barn? Räcker verkligen den familjepolitik som
            ni har?
          </note>
          <note type="speaker">
            Anf. 9 MATS ODELL (kd) replik:
          </note>
          <note>
            Fru talman! Det är naturligtvis gripande att höra en sådan omtanke
            om Kristdemokraternas familjepolitik och att Siv Holma intresserar
            sig för den. Problemet är att med hennes ideologiska kompass så
            går hon ju vilse i denna statistik. Hon är inne i dessa decilgrupper
            och ska finräkna överallt. Vad det handlar om är ju att ge föräldrarna
            valfrihet. Det är det som vår politik går ut på, Siv Holma, dvs.
            att skapa ett sådant klimat att unga människor vill och vågar
            sätta barn till världen. Jag tror att Siv Holma har en överdriven
            tro på att unga människor som planerar att skaffa barn går in
            och studerar skattetabeller på detta sätt.
          </note>
          <note>
            Det som vi gör är att skapa en reell valfrihet. De arbetslösa
            behöver inte dagis till sina barn. De behöver jobb, Siv Holma.
            Det är ju där som ni misslyckas.
          </note>
          <note>
            Hur många arbetslösa finns det i Siv Holmas egen valkrets? Jag
            är helt övertygad om att detta är ett mycket större hinder än
            en eller annan decimal i dessa skattetabeller.
          </note>
          <note>
            Siv Holma, Kristdemokraterna har tillsammans med Centern, Folkpartiet
            och Moderaterna utarbetat ett alternativ för de svenska barnfamiljerna.
            Jag är övertygad om att detta kommer att vara en mycket stark
            faktor i den kommande valrörelsen. Och det är nödvändigt att vi
            får en annan politik också på näringspolitikens område för att
            människor ska våga sätta barn till världen.
          </note>
          <note type="speaker">
            Anf. 10 SIV HOLMA (v) replik:
          </note>
          <note>
            Fru talman! Med den politik som förs har faktiskt arbetslösheten
            minskat och sysselsättningen ökat även inom min valkrets. Men
            med kristdemokraternas politik tror jag att det mesta kommer att
            kanaliseras till storstadsområdena.
          </note>
          <note>
            Jag skulle vilja fråga om Mats Odell kan förklara hur det här
            vårdnadsbidraget som man har vurmat för så länge ska räcka. Hur
            ska man kunna klara sig på
          </note>
          <note>
            4 000 kr i månaden? Det beloppet är ju dessutom skattepliktigt.
            Hur ska det kunna minska de kommunala kostnaderna för barnomsorgen?
            Från år 2001 till år 2003 handlar det om mellan 1,2 och 4,4 miljarder.
          </note>
          <note>
            Hur ska det kunna vara ett effektivt instrument för att få människor
            att föda fler barn?
          </note>
          <note type="speaker">
            Anf. 11 MATS ODELL (kd) replik:
          </note>
          <note>
            Fru talman! Siv Holma är inte enbart bakåtblickande. Hon har
            tydligen inte noterat att vi tillsammans med de övriga borgerliga
            partierna har lagt fram ett alternativ till maxtaxan som innebär
            ett barnomsorgskonto på 40 000 kr. Man ska kunna ta ut maximalt
          </note>
          <note>
            20 000 kr per år och välja olika barnomsorgsformer.
          </note>
          <note>
            Jag tror att Siv Holma får läsa på lite bättre till nästa replikomgång.
          </note>
          <note>
            Sedan säger hon att hon misstänker att vår politik ska kanaliseras
            till storstäderna. Det är rätt i en mening. Vi är beredda att
            ta krafttag för att inte storstäderna - jag kan även räkna in
            Göteborgsregionen här
          </note>
          <note>
            - som tillväxtmotorer ska stanna av. Det är denna tillväxt som
            också har kommit Norrbottens län till del. Det finns faktiskt
            ett dynamiskt ekonomiskt liv i storstadsregionerna. Där går skiljelinjen
            mellan oss,
          </note>
          <note>
            Siv Holma. Vi måste se till så att Stockholms-, Göteborgs- och
            Malmöregionerna fungerar för att också näringslivet i Norrbotten
            ska kunna blomstra.
          </note>
          <note type="speaker">
            Anf. 12 LENA EK (c):
          </note>
          <note>
            Fru talman! Ärade ledamöter och åhörare! Vad är livskvalitet?
            Vad har staten med livskvalitet att göra?
          </note>
          <note>
            Egentligen har hela dagens debatt om finansutskottets betänkande
            nr 1 från i år med begreppet livskvalitet att göra. Det som vi
            beslutar om i riksdagen påverkar människor väldigt mycket. Det
            avgör om man ska kunna känna en grundtrygghet, om man ska ha tillgång
            till ren luft och rent vatten och om man ska kunna ha vardagsmakt
            för att påverka sitt liv och sin egen framtid - livskvalitet.
          </note>
          <note>
            Det budgetförslag och det utskottsbetänkande som vi debatterar
            i dag hjälper inte unga föräldrar som inte klarar sig ekonomiskt
            att få just livskvalitet. Det löser inte miljöpåverkan och det
            förstärker regionala klyftor.
          </note>
          <note>
            Fru talman! Inte sedan Gunnar Hedlunds dagar har det funnits
            en så stark anledning för Centerpartiet att reagera mot centralism,
            felaktig fördelningspolitik och misslyckad regionalpolitik. I
            dag ska jag särskilt ta upp frågan om polisens situation, fördelningspolitiken
            och regionalpolitiken.
          </note>
          <note>
            I dag är det många, gamla som unga, som känner sig oroliga och
            rädda när de är på väg hem, till arbetet eller ut till olika aktiviteter.
            Det är särskilt kvinnor, ungdomar och pensionärer som känner denna
            rädsla som vi faktiskt måste ta på allvar. De som ska bedriva
            ett tungt arbete i det här sammanhanget och hjälpa oss är polisen.
          </note>
          <note>
            Hur ser det ut i dag? Jo, i dag har nästan en sjundedel av alla
            poliser och nästan en fjärdedel av alla civilanställda sparats
            bort. Det har gett en hemsk arbetssituation inom polisväsendet.
            Många av polisdistrikten dras med underskott i budgeten. Utredningarna
            blir inte klara, vilket innebär att åklagarna inte kan gå vidare.
            Det gäller ungdomsbrottslighet, narkotikaproblem, illegala vapen
            och organiserad brottslighet. För oss medborgare som behöver skydd
            ökar utryckningstiden och avståndet till polisen. Det är långt
            till Centerpartiets mål om en närvarande och synlig polis i varje
            kommun och i varje stadsdel.
          </note>
          <note>
            Brottsoffrens ställning är svag. Kriminalvården fungerar inte.
            Nästan all behandlingsverksamhet är helt bortsparad. I Östergötlands
            län, för att ta ett exempel, är underskotten i budgeten jättestora.
            Man har i flera år lånat på kommande anslag. I Västra Götaland,
            som jag besökte häromdagen, är det nästan lika illa. Man lånar
            av framtidens medel. Så ser det ut över hela Sverige. Polisen
            uppmanas att budgetera med anslagskrediter framöver.
          </note>
          <note>
            Vad det inte en statsminister som sade att den som är satt i
            skuld är icke fri? Gäller inte den sentensen
          </note>
          <note>
            Sveriges samlade polisväsende?
          </note>
          <note>
            Vi har ett annat fenomen som är väldigt bekymmersamt. Det gäller
            tryggheten i det demokratiska systemet. I nästan alla olika utskott
            i det här huset pågår i dag diskussioner som handlar om attacker
            på det kommunala självstyret. Centerpartiet begärde t.o.m. en
            extra debatt om detta.
          </note>
          <note>
            Dagens regering vill aktivt kontrollera, reglera, härska över
            och ibland t.o.m. straffa kommuner.
          </note>
          <note>
            Kommuner och landsting har ansvar för vård och omsorg. Det är
            viktigt att alla vi kommuninvånare vet vem som bestämmer och vad
            man bestämmer. Dessutom är det viktigt att vi kan nå den politiker
            som bestämmer över just vård, skola och omsorg.
          </note>
          <note>
            Jag tror inte - det kanske andra gör - att demokratiskt valda
            politiker inträder i någon slags högre form av analysförmåga och
            intelligens när man blir invald i riksdagen eller t.o.m. sitter
            i regeringen. Jag tror att det också i kommunfullmäktige finns
            människor som kan ekonomi, vill göra det bästa för dem som har
            valt dem och faktiskt försöker att göra ett seriöst jobb.
          </note>
          <note>
            När det gäller ett område, nämligen hur kommuner ska kunna hantera
            fastigheter som man äger, vill regeringen återinföra ett hundra
            år gammalt system och kräva kvalificerad majoritet i vissa frågor,
            nämligen om man ska sälja bostadshus. Det är, fru talman, ingenting
            annat än maktfullkomlighet och centralism.
          </note>
          <note>
            En enkel grundregel måste vara att var och en har en röst och
            att kommuninvånares röster väger lika tungt.
          </note>
          <note>
            Jag skulle också vilja diskutera fördelningspolitiska frågor.
            Det förslag som vi tittar på har en fördelningspolitiskt helt
            felaktig profil. Det gäller för det första pensionärerna.
          </note>
          <note>
            I SCB:s senaste undersökning om levnadsförhållanden för äldre
            visar det sig att bland pensionärer mellan 75 och 84 år, dvs.
            våra äldsta äldsta, lever
          </note>
          <note>
            29 % under socialbidragsnormen. Nästan var tredje av våra äldre
            pensionärer skulle, om de förmådde sig att gå till socialen, ha
            socialbidrag. Detta är väl inte anständigt? Detta är väl ingen
            fördelningsmässigt riktig profil? Centerpartiet har föreslagit
            en höjning av pensionstillskottet med 3 000 kr per år som en början
            för att hjälpa pensionärer med mycket låg inkomst.
          </note>
          <note>
            Det behövs också skatteförändringar. Det behövs att vi inte höjer
            högkostnadsskyddet för mediciner.
          </note>
          <note>
            Det behövs sänkt fastighetsskatt, förnyad välfärd, tillgång till
            rehabilitering, vårdgaranti, förbättrat bilstöd, översyn av åldersgränserna
            i handikappolitiken, bättre villkor för de psykiskt handikappade
            osv.
          </note>
          <note>
            Men framför allt behöver man fundera över vilka grupper bland
            pensionärerna som egentligen inte klarar sig och vilka som behöver
            ett ökat stöd från samhället. Det är någonting som jag tycker
            att regeringen med stödpartier borde ta sig en allvarlig funderare
            på.
          </note>
          <note>
            Den andra gruppen som fördelningsmässigt far illa i dagens Sverige
            efter sex år av högkonjunktur är barnfamiljerna.
          </note>
          <note>
            Maria, en ung kvinna och studerande som jag har haft kontakt
            med under hösten, ska snart föda sitt barn. Hon är förtvivlad,
            för hon vet att hon får grundnivån i föräldraersättingen, 60 kr
            om dagen, 1 800 kr i månaden. Det ska hon klara sig och sitt barn
            på. Undra på att det inte föds fler barn i Sverige! Det som vi
            ser är en välmående statsminister i snygg kostym som i ett helt
            uppslag i kvällspressen ber unga människor att föda fler barn
            och gärna göra det i yngre ålder.
          </note>
          <note>
            Samtidigt vet varenda ung människa att 60 kr om dagen klarar
            man sig inte på. Vill man ha bekräftelse på det och inte tror
            på de unga människorna själva kan man gå till Socialstyrelsens
            statistik, som visar att den här gruppen är grovt överrepresenterad
            när det gäller socialbidrag.
          </note>
          <note>
            Då väljer regeringen att lägga reformutrymmet på maxtaxa, en
            reform som ger mindre valfrihet i barnomsorgen och som subventionerar
            höginkomsttagare.
          </note>
          <note>
            En person med ungefär 40 000 kr i månaden, en riksdagsledamot,
            tjänar 2 000-3 000 kr i månaden av skattade pengar på detta, men
            Maria som är ung och studerande ska klara sig på 60 kr om dagen.
            Det är inte rättvist. Så undrar man över att det föds för få barn!
          </note>
          <note>
            Man inser snabbt att den pensionärsboom som kommer om 10-15 år
            är jätterolig för alla som får ha mormor, morfar, farfar och farmor
            kvar. Det kommer att kosta statsbudgeten fruktansvärt mycket,
            och vi kommer att behöva många fler barn i Sverige. Vi borde i
            stället stödja unga människor som Maria.
          </note>
          <note>
            Den tredje grupp som fördelningspolitiskt råkar illa ut med budgetförslaget
            är studerande. Det finns ett förslag till ett studiemedelssystem
            där den gamla regeln om återbetalning kopplad till inkomst är
            borta.
          </note>
          <note>
            I stället delas skulden på 25 år oavsett vad man tjänar.
          </note>
          <note>
            Vad sänder det för signaler till unga människor som funderar
            över: Ska vi börja studera eller ska vi inte? Det är ofta kvinnor
            i akademiska låglöneyrken som, när man gör en livsmässig kalkyl
            över vad man tjänar i livet om man börjar arbeta direkt eller
            om man börjar studera, förlorar alla mest på detta. De ska med
            sin låga inkomst fortsättningsvis amortera sin studieskuld på
            det här viset.
          </note>
          <note>
            Centerpartiet har protesterat mot detta studiemedelssystem. Vi
            vill att bidragsdelen i studiemedlen höjs till 50 % och att skuldbördan
            därmed minskar med 30 % mot i dag samt att man har en återbetalning
            som faktiskt fungerar mot hur mycket man tjänar så att man kan
            överleva. Dessa signaler är alltså helt felaktiga.
          </note>
          <note>
            Om vi fortsätter med utbildningssidan kan man fundera över Skolverkets
            senaste aktiviteter. Man ska lägga ut på nätet en genomgång över
            hur olika skolor kommer att klara sig. Med automatik ska man i
            denna databas stämpla vissa skolor med högre andel invandrade
            elever i framtiden som skolor som har en lägre betygsnivå. Det
            är upprörande.
          </note>
          <note>
            De skolor som har nått bra resultat har en gemensam verksamhetsidé,
            tydlig ledning, kompetent personal, ser föräldrarna som en resurs
            och arbetet läggs upp efter varje elevs förutsättningar. Dessutom
            behöver skolan mer pengar och satsning på kunskapsmålen och fokusering
            på eleverna, inte på administration och systemet.
          </note>
          <note>
            Det fjärde fördelningspolitiska stora frågetecken jag får när
            jag tittar på det här materialet är på skattesidan, där socialdemokraterna
            med stödpartier väljer en teknik för skattesänkningar när det
            gäller inkomstskatter som gynnar höginkomsttagare. Centerpartiets
            skatteförslag har en skatterabatt på 10 000 kr i botten lika för
            alla och en förvärvsrabatt på 9 600 kr ovanpå det, vilket för
            låginkomsttagare ger en tydlig låneprofil, minskar marginaleffekterna
            och förstärker incitamenten för arbete. Vi har också i vårt skatteförslag
            en sänkning av arbetsgivaravgiften för mindre företag, en frysning
            av taxeringsvärdena och en sänkning av fastighetsskatten - allt
            detta för att vanliga familjer ska kunna klara sig och överleva
            på sin inkomst.
          </note>
          <note>
            Ett annat stort område där jag är mycket bekymrad är regionalpolitiken.
            Man kan rabbla eländessiffror fram och tillbaka. Arbetslösheten
            är upp mot
          </note>
          <note>
            16 %, mycket lägre tillväxtnivå, mycket lägre utbildningsnivå,
            nästan inga statliga kultursatsningar över huvud taget och en
            stor utflyttning i 135 av landets
          </note>
          <note>
            289 kommuner och därför förstås också väldigt dålig ekonomi i
            dessa kommuner och landsting.
          </note>
          <note>
            Då är frågan: Vad gör man när det gäller regionalpolitiken? Vad
            gör man när det gäller infrastrukturen - vägar, bredband, utbildning?
            Enligt det här förslaget ingenting. Nej, faktiskt inte.
          </note>
          <note>
            De som bor i dessa områden vill ha körbara vägar, bra skolor,
            jobb, sjukvård, omsorg, valfrihet och pengar över i plånboken,
            bättre företagsklimat och livskraftigt jord- och skogsbruk. Medan
            de går och väntar på det går vi här i riksdagen och också väntar
            på det, framför allt väntar vi på infrastrukturpropositionen,
            som har skjutits upp gång på gång. Vi måste få till en kraftfull
            satsning på vägar så att de klarar det som behövs. Man måste kunna
            köra råvaror runt om i landet, måste kunna åka till jobbet, ta
            sig till skolan och till fritidsaktiviteter.
          </note>
          <note>
            Centerpartiet vill satsa drygt 2,4 miljarder per år mer än regeringen
            för att klara vägarna och bärighetshöjande åtgärder, drift och
            underhåll av det befintliga vägnätet, satsa mer på järnvägar och
            bredband. Vi måste, fru talman, etablera en skamgräns när det
            gäller vägstandarden. Det får inte vara hur dåligt som helst.
            Vi vill också göra nysatsningar på E 6,
          </note>
          <note>
            E 22 och tredje spåret, Nyköping/Östgötalänken osv.
          </note>
          <note>
            genom s.k. PPP-lösningar. Vi vill satsa på ungdomarna. KUL-pengar
            har vi föreslagit - kultur och utveckling åt ungdomar i hela landet.
            KUL-pengar -
          </note>
          <note>
            också ungdomar behöver kulturpengar.
          </note>
          <note>
            Fru talman! Efter att ha varit med och lagt grunden för landets
            goda ekonomi vill Centerpartiet gå vidare med reformer som ger
            ökad livskvalitet, grundtrygghet och självbestämmande för vanliga
            människor. Det handlar om livskraft i hela landet, om att ge människor
            mer makt över sin vardag. I annat fall blir det återigen de svagaste
            grupperna och de svagaste regionerna i Sverige som får betala.
            Regeringens budget saknar angelägna reformer och misslyckas med
            att täppa till luckorna i dagens välfärdssystem. Man tar inte
            till vara den plattform för förnyelse och mångfald som finns i
            dagens högkonjunktur.
          </note>
          <note>
            I stället inriktar sig hela budgetförslaget på att göra av med
            pengar utan fördelningspolitisk profil, utan miljöprofil och utan
            regional profil. Det är därför, fru talman, befogat att säga att
            aldrig har så få gjort så lite för så mycket pengar.
          </note>
          <note>
            Avslutningsvis yrkar jag bifall till reservationerna
          </note>
          <note>
            1 och 5.
          </note>
          <note type="speaker">
            Anf. 13 SIV HOLMA (v) replik:
          </note>
          <note>
            Fru talman! Jag ställde en del frågor till Centerpartiet och
            Lena Ek. Med tanke på det hon har talat om när det gäller miljöhänsyn
            och uthållig tillväxt är jag förvånad över att Centerpartiet tror
            att detta ska kunna gå bra under en regering ledd av Moderaterna,
            som avvisar alla tankar på en successiv grön skatteväxling. Jag
            skulle vilja få en kommentar till detta.
          </note>
          <note>
            När det gäller regionala obalanser tycker jag att det i det samarbete
            som finns finns större insikter om och förståelse för de regionalpolitiska
            obalanserna än vad moderaterna har. Vi gör satsningar på vägar
            och
          </note>
          <note>
            IT. Men de satsningar som Centerpartiet föreslår innebär att
            man gör enormt stora nedskärningar på arbetsmarknadspolitikens
            område. Arbetsmarknadspolitik är väl viktigt också i dessa sammanhang.
            Både av fördelningspolitiska och av regionalpolitiska skäl är
            det viktigt att det finns tillräckligt med medel för att skapa
            regional balans.
          </note>
          <note type="speaker">
            Anf. 14 LENA EK (c) replik:
          </note>
          <note>
            Fru talman! Jag ska försöka svara på dessa frågor på de två minuter
            som står mig till buds.
          </note>
          <note>
            När det gäller miljöprofilen har de senaste budgetförslagen totalt
            förfuskat tanken på grön skatteväxling. Det summor som man på
            långa och många omvägar har kommit fram till handlar om ören hit
            eller dit.
          </note>
          <note>
            Samtidigt finns det i finansplanen en skrivning som säger att
            man ska skattlägga biodrivmedel. I ett läge där vi har översvämningar
            över snart halva Sverige orsakade av klimatpåverkan vill man enligt
            regeringsalternativet skattlägga biodrivmedel, vilket lägger en
            död hand över hela den tekniska forskningen och utvecklingen.
            Jag måste säga att det är skandalöst.
          </note>
          <note>
            Vidare är det i den gemensamma reservation som de fyra oppositionspartierna
            har avgivit tydligt inskrivet att det ska satsas på forskning,
            utveckling och ny teknik på det här området. Det är det som ger
            resultat.
          </note>
          <note>
            Vad gäller talet om livskraft i hela landet vill jag säga att
            i de ramar som satts upp sjunker väganslagen totalt sett. Det
            ger inte livskraft i hela landet. Resultatet av dagens regionalpolitik
            ser vi nu. De regionala ekonomiska och sociala klyftorna ökar
            med fasaväckande hastighet.
          </note>
          <note>
            Den tredje frågan gällde arbetsmarknadspolitiken.
          </note>
          <note>
            Vi har föreslagit att de experiment som arbetsmarknadsmyndigheter
            av olika slag har gjort i Sverige och som har visat ett bra resultat
            ska genomföras över hela landet. Det ska man göra i stället för
            att vänta medan människor sitter inlåsta i lokaler med
          </note>
          <note>
            "containerutbildningar" som inte ger dem någonting av värde för
            framtiden. Inför i stället de här goda projekten över hela landet!
          </note>
          <note>
            Vi har i vårt förslag budgetfört ungefär hälften av de resultat
            som dessa experiment har visat. Vi tror att det är en ganska sansad
            nivå, eftersom vi faktiskt utgår från det som regeringens arbetsmarknadsmyndigheter
            själva har kommit fram till.
          </note>
          <note type="speaker">
            Anf. 15 SIV HOLMA (v) replik:
          </note>
          <note>
            Fru talman! Det finns ytterligare konstigheter i
          </note>
          <note>
            Centerpartiets förslag. Det finns stora skillnader mellan kommunernas
            ekonomiska situationer. Centerpartiet föreslår att man ska ta
            bort de särskilda insatserna inom kommunsektorn. Det innebär att
            man inte tar ansvar för de kommuner som har en svår ekonomisk
            situation.
          </note>
          <note>
            Vad gäller arbetsmarknadspolitiken tycker jag mig höra att Lena
            Ek förespråkar övergångsarbetsmarknader. För oss är det främmande
            att ha subventionerade arbeten på en andra klassens arbetsmarknad.
            Vi vill ha en aktiv och offensiv arbetsmarknadspolitik som leder
            till meningsfulla arbetstillfällen med löner att leva på.
          </note>
          <note>
            Vad sedan gäller att skapa fördelningspolitiska förutsättningar
            för att kunna klara barn och familj föreslår Centerpartiet att
            man ska förändra beräkningarna i föräldraförsäkringen. Det innebär
            att föräldraersättningen kommer att sänkas, och det är inte bra
            ur jämställdhetsaspekt.
          </note>
          <note>
            Ni vill också införa en skatterabatt som motsvarar
          </note>
          <note>
            50 % av arbetskostnaderna för hushållsnära tjänster.
          </note>
          <note>
            Detta kan varken fördelningspolitiskt eller jämställdhetspolitiskt
            vara försvarbart.
          </note>
          <note type="speaker">
            Anf. 16 LENA EK (c) replik:
          </note>
          <note>
            Fru talman! Familjepolitiken är ju ett brännande område, och
            jag förstår att det är svårt för Siv Holma att diskutera. Hon
            sade själv i sitt anförande att gamla orättvisor består och permanentas.
            Detta visas av ett flertal undersökningar bara de senaste veckorna.
            En av de värsta orättvisorna är väl att unga föräldrar ska klara
            sig på en ersättning om 60 kr om dagen. Varför vill ni inte höja
            grundnivån i föräldraersättningen? Vi har föreslagit en höjning
            från 60 kr till 200 kr om dagen, som gör att man kommer över socialbidragsnormen.
          </note>
          <note>
            Medan vi är inne på detta kan vi också ta upp jämställdhetsaspekten.
            På de fyra områden som jag tog upp som fördelningspolitiskt felaktiga
            i ert förslag drabbas hela tiden kvinnor stenhårt. Det gäller
            profilen på skatteförslagen, som inte gynnar låginkomsttagare.
            Det gäller studiemedelssystemet, och det gäller en tredjedel av
            pensionärerna mellan 75 och 84 år, som är socialbidragsberättigade.
            Nu går de inte till socialbyrån, men det är de facto så här enligt
            SCB.
          </note>
          <note>
            Detta drabbar också kvinnor, eftersom de är överrepresenterade
            i den gruppen. Jämställdhetsmässigt är det här förslaget katastrofalt.
          </note>
          <note>
            Vi kan sedan se på kommunernas ekonomi, som är så viktig för
            att man ska klara vården och omsorgen. Jag träffade i veckan företrädare
            för landets alla småkommuner. Vad de ber om är en regionalpolitik
            och en infrastruktur som är värd namnet. Den fråga som de hade
            var: Var är infrastrukturpropositionen?
          </note>
          <note>
            Jag vill ta Valdemarsviks kommun som exempel.
          </note>
          <note>
            Man tjänar där kommunalekonomiskt 4 miljoner på förslag som Centerpartiet
            har medverkat till i tidigare uppgörelser. Samtidigt har man förlorat
            18 miljoner på befolkningsutflyttning i och med att 600 personer
            har lämnat kommunen. Det enda som kan lösa detta problem är självklart
            en regionalpolitik värd namnet.
          </note>
          <note type="speaker">
            Anf. 17 KARIN PILSÄTER (fp):
          </note>
          <note>
            Fru talman! Det går bra för svensk ekonomi, nästan lika bra som
            för OECD-genomsnittet. Vi står på toppen av en internationell
            högkonjunktur. Tack vare det och de många ekonomiska strukturreformer
            som har genomförts under ett decennium har vi ett mycket gott
            utgångsläge. Jag kan nämna skattereformen, pensionsreformen, EU-medlemskapet,
            socialförsäkringarnas hållfasthet och självfallet också budgetsaneringen.
          </note>
          <note>
            Med en term hämtad från tennisen - det intresserar kanske finansministern
            - skulle man kunna säga att det råder fördel Sverige. Men poängen
            spelas inte hem av sig självt. Jag tror säkert att Bosse Ringholm
            som vanligt redan har inskrivet i sitt manus att jag är en dysterkvist,
            men som ni märker är det inte alls på det viset, och det är inte
            heller annars så.
          </note>
          <note>
            Jag tror att vi har oerhört stora möjligheter, men när man kommer
            att se tillbaka på detta sekelskifte är det ändå stor risk för
            att det kommer att kännas som de tappade möjligheternas tid. I
            dagens debatt kan vi vänta oss att socialdemokraterna och deras
            stödpartier som vanligt kommer att slå sig till ro med den goda
            konjunkturen och slå sig för bröstet över att de har ökat utgifterna.
          </note>
          <note>
            Jag tycker att man måste göra precis tvärtom. Sverige behöver
            lite mer av handlingskraft och lite mindre av självgodhet, lite
            mer av visioner om framtiden och lite mindre av nostalgiska återblickar.
            Vi har fördel Sverige, men poängen måste spelas hem, och det kan
            inte göras från läktaren. De borgerliga partierna har därför lagt
            fram ett gemensamt motförslag.
          </note>
          <note>
            Utmaningarna är stora. Globaliseringen kräver omställningar för
            att det ska bli ett gott utfall. Det gäller vidare den demografiska
            utvecklingen, integration av invandrare och jämställdhet. Kvinnor
            och män ska få mer lika möjligheter.
          </note>
          <note>
            Vi föreslår därför gemensamt lägre skatte- och utgiftstryck för
            mindre konjunkturkänslighet och internationell konkurrenskraft.
            Vi föreslår en reformering av arbetsmarknaden, mer konkurrens,
            bättre företagsklimat, försäljning av statliga företag, en stor
            socialförsäkringsreform, satsning på infrastruktur inklusive högre
            utbildning, avregleringar av kunskapsbranscherna vård och skola
            samt en fokusering på kärnuppgifterna i den offentliga sektorn.
          </note>
          <note>
            Jag tycker att vårt gemensamma förslag står i viss kontrast till
            den budget som de tre trätande vännerna står bakom. I deras värld
            är ekonomiska reformer samma sak som ökade utgifter, medan sådana
            strukturella reformer som att förbättra villkoren för jobb och
            företagande och därmed för tillväxt och välstånd nästan helt fattas.
          </note>
          <note>
            Fru talman! För det första behöver Sverige mer robusta statsfinanser,
            inte för att glädja Finansdepartementets tjänstemän utan för att
            det faktiskt är viktigt för individerna. Det är viktigt för människor
            att veta att de villkor de lever under inte kommer att ändras
            väldigt snabbt, så att det när det blir sämre tider blir så att
            stöden sjunker och skatterna höjs och vice versa.
          </note>
          <note>
            Finansutskottets rödgröna majoritet skriver mycket insiktsfullt
            i betänkandet att vi nu står mitt uppe i en högkonjunktur och
            att de offentliga finanserna är starkt konjunkturkänsliga. Av
            någon anledning tror man att den här känsligheten skulle ha minskat,
            men man är likafullt medveten om att en vändning i konjunkturen
            kan få ett mycket snabbt genomslag. Ändå skulle jag vilja säga
            att man inte drar tillräckliga slutsatser av detta.
          </note>
          <note>
            Sverige behöver betydligt mycket mer robusta statsfinanser än
            vad landet har i dag. Det är också orsaken till att vi från Folkpartiet
            har lagt fram en starkare budget än vad de tre trätande vännerna
            har gjort. Vi har lagt fram en budget med större överskott, större
            avbetalning på statsskulden, lägre utgiftskvot och lägre skattekvot.
          </note>
          <note>
            För det andra, fru talman, behöver vi en internationellt konkurrenskraftig
            skattepolitik. Här har nämnts de 300-400 miljarder svenska sparpengar
            som är placerade utomlands, och det är bara ett exempel. Det måste
            löna sig att arbeta, spara och ta risker. Så måste vara fallet
            i Sverige, för oss alla. Det är viktigt inte bara för utländska
            experter, höginkomsttagare och miljardärer. Det är också viktigt
            för barn och gamla, som behöver få äldreomsorg och barntillsyn
            finansierad med skattepengar. Därför föreslår vi sänkta marginalskatter
            både för höginkomsttagare och låginkomsttagare samt bättre villkor
            för risksparande och företagande.
          </note>
          <note>
            De tre trätande vännerna har valt att inte göra särskilt mycket
            åt marginaleffekterna, de som kan förändra människors beteende.
            Man tar inte bort fattigdomsfällorna. Egenavgiftskompensationen
            sänker marginalskatten mycket lite. Man skulle kunna likna det
            vid att spotta på en törstig kamel. Samma utrymme för skattesänkningar
            kunde man ha använt betydligt mycket mer strategiskt, om man hade
            velat. Jag tror att ni är ute efter att trolla bort det faktum
            att man nu betalar en tydlig försäkringsavgift till sin pension.
          </note>
          <note>
            Det är viktigt för viljan att arbeta, arbeta vitt och känna att
            systemet har en legitimitet.
          </note>
          <note>
            Vi vill göra tvärtom. Vi vill ta bort värnskatten, höja brytpunkten
            för statlig skatt och sänka marginalskatterna för de lägre inkomsterna
            genom att ta bort avtrappningen av grundavdraget. Då får man mer
            för den skattesänkning som det finns möjlighet att göra.
          </note>
          <note>
            Ett modernt och offensivt skattesystem är en viktig faktor för
            att läget fördel Sverige ska kunna förvandlas till en vinst. Vi
            behöver en skattereform för en ny tid. Den ska innehålla de saker
            jag redan har nämnt. Men man måste också ha en ny syn på arbete
            och kapital.
          </note>
          <note>
            Sverige toppar OECD:s skatteliga. Vi har högst skatt på arbete
            av alla. Men när arbetet blir kapitalet måste man tänka i nya
            banor. Därför vill vi förändra skatten på pesonaloptioner, sänka
            arbetsgivaravgiften och göra en rejäl socialförsäkringsreform
            som uppmuntrar till arbete, där förmåner och avgifter stämmer
            överens. Att skatten ska sänkas när försäkringsavgifter införs
            är förstås självklart.
          </note>
          <note>
            Fru talman! För det tredje behövs en rejäl satsning på ett ökat
            arbetsutbud. Vi vet att regeringen nu har firat med tårta att
            man har kommit ned till 4 % öppen arbetslöshet genom att öka arbetsmarknadsåtgärderna.
            Men vi ska också komma ihåg att det 1994 var sex länder i EU som
            hade lägre arbetslöshet än Sverige. Nu är det sju länder. Den
            utveckling vi har fått i
          </note>
          <note>
            Sverige är inte världsunik. Vi hänger knappt med omvärlden.
          </note>
          <note>
            Det hade varit ett bättre mål att satsa på att höja sysselsättningen.
            Där är man tillbaka på den nivå som rådde våren 1993. Fortfarande
            är sysselsättningen alldeles för låg. De prognoser som finns för
            framtiden är alldeles för dåliga när det gäller att klara behoven
            av ett ökat arbetsutbud både strukturellt och konjunkturellt.
            Därför handlar ett av huvudområdena i det gemensamma borgerliga
            förslaget till inriktning av den ekonomiska politiken om att reformera
            arbetsmarknadens funktionssätt.
          </note>
          <note>
            Vi kommer med många olika förslag för att öka människors arbetsutbud.
            Vi vill ha sänkt skatt på arbete, sänkta marginalskatter, reformerad
            lagstiftning och krympta åtgärder. Ökade möjligheter att förena
            jobb och ansvar för barn och inte bara billigare att lämna bort
            barnen, valfrihet i barnomsorgen och hushållstjänster till överkomliga
            priser är några exempel.
          </note>
          <note>
            Den kommande avtalsrörelsen är avgörande. Det är vi helt överens
            om. Får vi en löneökningstakt som står i paritet med produktiviteten
            eller blir det överhettning och inflation? Tyvärr har regeringens
            debacle med arbetstidsfrågan inte underlättat. Ut ur höstens diskussioner
            kom bara den vanliga rödgröna röran. Vi har sett en hel del debattartiklar
            och medieframträdanden där man skyller på varandra. Det kommer
            säkert att fortsätta hagla ett tag till. Men kontentan är att
            frågan om arbetstiden har lösts genom att man skjuter den ytterligare
            några år på framtiden.
          </note>
          <note>
            Det hade behövts klara besked, helst besked om att människor
            ska få bestämma mer själva och att man inte ska lagstifta om vare
            sig övertidstak eller arbetstidsförkortning. Osäkerheten på arbetsmarknaden
            kvarstår, precis som de dåliga arbetsförhållandena som är orsaken
            till att många människor känner att en arbetstidsförkortning skulle
            vara lösningen.
          </note>
          <note>
            Problemet med stress, press, utbrändhet och svårigheten att kombinera
            jobb med ansvar för barn måste lösas med helt andra förändringar.
            Varför ska t.ex. de offentliga arbetsgivarna alltid vara sämst?
          </note>
          <note>
            Enligt en undersökning som Läkarförbundet har gjort är det de
            kvinnliga läkarna anställda av landstingen som mår sämst. De säger
            att det i hög grad beror på att de inte har inflytande över sin
            arbetssituation.
          </note>
          <note>
            En modern arbetstidslag, avreglering av offentliga verksamheter,
            mer valfrihet i barnomsorg och hushållstjänster som vanliga människor
            har råd med är mycket bättre vägar för att få en ordning på arbetslivet
            än en statligt reglerad arbetstidsförkortning. Sanningen är att
            arbetslivet måste bli sådant att människor både vill, kan och
            orkar arbeta mer framöver.
          </note>
          <note>
            Fru talman! För det fjärde behövs en rejäl omorientering när
            det gäller synen på jämställdhet och kvinnors situation och möjligheter
            på arbetsmarknaden. Vården och skolan, där många människor finns,
            är några av våra verkliga framtidsbranscher. Släpp loss kvinnorna!
            Kvinnor är också människor. De kan bestämma själva. De kan mycket
            mer än vad ni i den rödgröna majoriteten tror. Låt kvinnor få
            fler arbetsgivare att välja på. Låt arbetsgivarna konkurrera om
            personalen genom att lämna vettiga villkor. Låt kvinnor bestämma
            själva över barnomsorg. Siv Holma pratade förut om könsorättvisor.
            Vänsterns Holma utgör ingenting annat än en del av den patriarkala
            överhet som förnekar kvinnor samma möjligheter som män att bestämma
            över sina egna liv. Ett land som låser in halva sin ekonomi och
            halva sin befolkning kan inte göra anspråk på att ligga i någon
            framkant. Nu när det ändå inte är någon i regeringen som vill
            fotografera sig med unga IT-genier kan ni väl tänka om på den
            här punkten.
          </note>
          <note>
            Låt mammorna bestämma mer om barnomsorgen.
          </note>
          <note>
            Vi har lagt fram förslag som skulle underlätta för kvinnor på
            arbetsmarknaden, på kvinnors villkor -
          </note>
          <note>
            våra egna villkor. Barnomsorg när man behöver i former som man
            själv tycker fungerar är vad som krävs.
          </note>
          <note>
            Ronny Eriksson, ståupparen, har sagt att medelåldern är den ålder
            då man har de medel man saknade när man behövde dem. Det är verkligen
            något som bekräftas av LO:s senaste undersökning. Barnfamiljerna
            är ekonomiska förlorare, särskilt ensamförsörjarna. Det bekräftar
            det vi i Folkpartiet har sagt under hela 90-talet. Det förstärker
            argumenten för att ta tag i fattigdomsfällorna. Det är svårt att
            vara fattig men det är värre att inte kunna göra någonting åt
            det. Därför föreslår vi enhetstaxa på dagis, växling av bostadsbidrag
            mot generella stöd, höjt barnstöd och sänkta marginalskatter också
            för låginkomsttagare. Det är förändringar som gör att barnfamiljer,
            särskilt ensamförsörjare, både får bättre ekonomi och större möjligheter
            att förbättra sin situation med egna insatser.
          </note>
          <note>
            Trots att arbetskraftsutbudet är en av de avgörande frågorna
            både kortsiktigt och långsiktigt görs det lite för att främja
            det. Att det ska arbetas mindre tycks man vara överens om. Man
            kan bara inte komma överens om hur man ska bestämma det. Det är
            bara småbarnsmammorna som ska arbeta mer, men inte förrän de har
            haft sin obligatoriska mammaledighet som majoriteten har infört.
            Och sedan undrar ni varför det föds så få barn. Om ni vill ha
            ett tips kan ni kolla Lysistrate.
          </note>
          <note>
            Fru talman! För det femte behövs en offensiv för ett helt Europa.
            Vi i Folkpartiet tycker att Sverige ska ta aktiv del i Europasamarbetet.
            Ett EMU-
          </note>
          <note>
            medlemskap är inte bara bra för låga konsumentpriser och bättre
            villkor för småföretagen i Sverige. Det är också viktigt för att
            Sverige ska kunna kämpa helhjärtat för ett helt Europa. Det är
            viktigt för att Sverige ska kunna fylla en viktig funktion i de
            kommande förhandlingarna om att få in de forna kommunistiska planekonomierna,
            de nya demokratierna i öst, i Europasamarbetet. Det är viktigt
            för att vi ska kunna fokusera Europasamarbetet på de gränsöverskridande
            frågorna. Därför bör Sverige vara med i EMU:s tredje steg. Därför
            bör den svenska regeringen, för att se till att ekonomin fungerar
            bättre här hemma och internationellt, satsa på att försöka lösa
            rätt sak på rätt plats.
          </note>
          <note>
            Man kan t.ex. gå med på gränsöverskridande miljöskatter för gränsöverskridande
            miljöförstöring.
          </note>
          <note>
            Sedan kan vi satsa här hemma på att försöka reformera det svenska
            skolväsendet, så att barn och ungdomar i vårt land kan få en vettig
            chans inför framtiden.
          </note>
          <note>
            Fru talman! För det sjätte behövs en offensiv för frihandel och
            internationell solidaritet. Världen är mycket större än Sverige
            och Europa. Det går bra för världen. Jag vet inte hur stora Bosse
            Ringholms insatser är för att det har blivit så. Den ekonomiska
            tillväxten på senare år har varit god och mer balanserad, både
            mellan länder och över tiden. Färre länder har en negativ tillväxt.
            Prisökningstakten är låg. Färre länder har tvåsiffrig inflation.
            De ekonomiska kriserna är färre. Återhämtningarna har gått betydligt
            snabbare på senare år. Detta är mycket bra. Det gör det mycket
            svårt att hitta underlag i verkligheten för dem som menar att
            den ekonomiska globaliseringen leder till katastrofer för länder
            och människor.
          </note>
          <note>
            Världsbanken visar att andelen fattiga har minskat från 28 %
            till 24 %. Det är absolut inte nog. Man kan mycket enkelt visa
            att de länder där välståndet ökar och skillnaderna minskar är
            de som varit mycket öppna för handel och satsat på handel. Ju
            mer öppna, desto snabbare välståndsutveckling.
          </note>
          <note>
            Motståndet mot liberaliseringen av den handel som är så viktig
            för de fattigaste finns inte bara hos de grupper som demonstrerar
            för solidaritet under paroller som "Krossa IMF" eller "Ingen avgreglering
            av handeln". Det finns hos nationalister och protektionister,
            och det finns hos regeringar i den rika världen som hellre upprätthåller
            en orättfärdig jordbrukspolitik än kommer överens om en avreglering.
          </note>
          <note>
            Det är tyvärr samma regeringar som är sparsamma med de biståndspengar
            som bl.a. skulle kunna användas för att påskynda skuldavskrivningarna.
            Det känns lika mycket nu som någonsin förr som en uppgift för
            oss liberaler att gå till offensiv för frihandel och internationell
            solidaritet.
          </note>
          <note>
            Siv Holmas fråga förut om moderaterna och biståndet kändes lite
            malplacerad. Den enda gång biståndet har nått upp till 1 % har
            varit under borgerliga regeringar. Biståndet har aldrig varit
            så lågt i modern tid som under den tid ni i Vänsterpartiet har
            haft ansvar för budgeten.
          </note>
          <note>
            I vårt budgetalternativ satsar vi mer på internationellt bistånd,
            utbildning, forskning och vägunderhåll.
          </note>
          <note>
            Vi sänker fastighetsskatten. Vi satsar på rättsväsendet, änkepensionerna
            och stöd till människor med funktionshinder.
          </note>
          <note>
            Vi finansierar det med strukturellt riktiga besparingar. Det
            är mindre arbetsmarknadsåtgärder och kunskapslyft, finansiell
            samordning av sjukvården och satsning på rehabilitering, bort
            med företagsstöd, auktionering av UNTS-licenserna, sålda statliga
            företag och nej till kommunakut och statligt bredband.
          </note>
          <note>
            Det är en bättre budgetpolitik med lägre skatter, lägre utgifter
            och strukturellt riktiga besparingar.
          </note>
          <note>
            Fru talman! Jag yrkar därför bifall till reservationerna nr 1
            och 15.
          </note>
          <note type="speaker">
            Anf. 18 SIV HOLMA (v) replik:
          </note>
          <note>
            Fru talman! När det gäller jämställdhetsperspektivet tycker jag
            ändå att det samarbete som de tre partierna har står för en bättre
            jämställdhet jämfört med vad jag kan tänka mig både moderater
            och kristdemokrater står för. Det kommer nog att bli svårt att
            få igenom förslag där.
          </note>
          <note>
            Det finns mycket jag kan dela i Karin Pilsäters sätt att se på
            jämställdhetspolitiken. Men Karin Pilsäter samarbetar kanske inte
            med rätt partier när det gäller jämställdhet. Folkpartiet talar
            om jämställdhet men ställer samtidigt upp på förslag som ger skatterabatt
            som motsvarar 50 % av arbetskostnaderna för hushållsnära tjänster.
            Var finns då trovärdigheten?
          </note>
          <note>
            Är det de välbeställda som har svårigheter att fördela tid mellan
            arbetsliv och hem som ska gynnas? Är det andra kvinnor som ska
            gå in med väldigt låga löner för att klara det? När det handlar
            om jämställdhet måste man också se på fördelningspolitiken.
          </note>
          <note>
            Vi tycker att det är viktigt att använda skatten för att se till
            att kvinnor har en väl utbyggd kommunal service. Vi ska ha en
            barnomsorg som ger möjligheter för alla barn att finnas - arbetslösas
            barn och föräldraledigas barn - en allmän förskola, osv.
          </note>
          <note>
            Jag hade för mig att Folkpartiet var för de reformerna och den
            inriktningen. Men tydligen har man ändrat sig.
          </note>
          <note type="speaker">
            Anf. 19 KARIN PILSÄTER (fp) replik:
          </note>
          <note>
            Fru talman! Siv Holma har mycket att läsa och ta del av. Hon
            kanske inte har hunnit läsa alla motioner till budgetbetänkandet.
            Men att vi i Folkpartiet är för en allmän förskola kan hon vara
            lugn för. Det var vi som började driva den frågan. Vi är väldigt
            glada för att vi nu har börjat få napp på den sidan. Vi kommer
            nog att få med oss resten av de borgerliga också.
          </note>
          <note>
            Vi tycker att man ska ha en större inriktning på det pedagogiska
            i förskolan. Det är nämligen själva poängen med allmän förskola.
            Det handlar inte bara om att barnen ska ha någonstans att gå,
            utan det ska finnas ett pedagogiskt innehåll för barnens skull.
          </note>
          <note>
            Siv Holma argumenterar för att de tre samarbetspartierna skulle
            vara för en bättre jämställdhetspolitik så där i största allmänhet.
            Vadå, bättre? Jämställdhet handlar om makt. Ni förnekar kvinnor
            den makt över sin vardag som är så självklar för män och som alltid
            varit självklar för män. Därför bedriver ni också en sämre jämställdhetspolitik.
            Ni vill tala om för Sveriges kvinnor precis hur de ska göra, var
            de ska vara och hur de ska leva sina liv. Det är inte jämställdhet.
            Det är raka motsatsen till jämställdhet.
          </note>
          <note>
            Siv Holma talar om att de välbeställda kvinnorna ska kunna sköta
            sina jobb medan andra kvinnor går in med låga löner för att sköta
            deras barn. Det är precis det som kommunal barnomsorg går ut på.
            Jag tycker att kvinnor, och för den delen några enstaka män, som
            tar hand om barn inom barnomsorgen för det första skulle vara
            värda betydligt högre löner. Det kan vi slåss om i Kommunförbundet.
            Men det är heller inget som helst förnedrande i det.
          </note>
          <note>
            Lika lite skulle det vara något som helst förnedrande om andra
            kvinnor går in och sköter andra delar av sådana uppgifter som
            jag skulle kunna vara beredd att betala för. Men i dagens samhälle
            är det bara de riktigt välbeställda som har råd med det när det
            gäller andra tjänster än barnomsorg. Vad vi vill ha är ett system
            där man skär bort skattekilarna. Vi har drivit det. Det är inte
            så att vi har gått med på det.
          </note>
          <note>
            Vi är överens med t.ex. TCO om att det är en mycket viktig reform
            för att kvinnor och män ska kunna kombinera jobb och ansvar för
            barn. De är nämligen ett helvete, även när man delar på ansvaret,
            för den andra halvan är ju kvar och ska hinnas med.
          </note>
          <note type="speaker">
            Anf. 20 SIV HOLMA (v) replik:
          </note>
          <note>
            Fru talman! Det var tryggt att höra att Folkpartiet fortfarande
            tycker att allmän förskola är bra. Jag delar också synen på pedagogiken
            och att förskolan ska utgå från barnens behov. Där är vi helt
            eniga, men däremot inte när det handlar om makt.
          </note>
          <note>
            Jämställdhet handlar om makt. Det är ena halvan.
          </note>
          <note>
            Men det handlar också om makten över de resurser som finns i
            samhället. Marknaden kan inte klara av att fördela resurserna
            på ett rättvist sätt.
          </note>
          <note>
            Därför tycker vi att det är bättre att vi gemensamt tar ett ansvar
            och ger förutsättningar för alla kvinnor att kunna både arbeta
            och ha barn, och då naturligtvis tillsammans med papporna.
          </note>
          <note>
            Det förslag som vi har kommit fram till är därför ett bättre
            förslag, och det är bättre utifrån ett jämställdhetsperspektiv
            och ett klassperspektiv, skulle jag vilja påstå.
          </note>
          <note>
            Det är viktigt att ge bra ekonomiska förutsättningar för en god
            kommunal service, vård, skola och omsorg. Det är delar i en helhet.
            Hade man det obetalda arbete som fanns tidigare finns det nu här
            och är betalt.
          </note>
          <note>
            Vi önskar också att lönenivåerna skulle öka. Det ska vi naturligtvis
            arbeta för.
          </note>
          <note type="speaker">
            Anf. 21 KARIN PILSÄTER (fp) replik:
          </note>
          <note>
            Fru talman! Då kan Siv Holma börja med att säga till sina kompisar
            i Kommunförbundet att de kan försöka se till att lägga fram ett
            bättre förslag till löneavtal för de lärare som nu lönerna ska
            hållas nere för. Ni har kastat ut Folkpartiet, så vi kan inte
            längre driva den frågan i det forumet, men vi driver den i andra
            forum. Det är politikerna som är arbetsgivare.
          </note>
          <note>
            Där lämnar ni som arbetsgivare väldigt mycket i övrigt att önska.
          </note>
          <note>
            Siv Holma säger att det handlar om makt och makt över resurser.
            Det är precis vad det handlar om.
          </note>
          <note>
            Ni vill att politikerna ska ha makten över de resurser som kvinnor
            och män behöver för att kunna kombinera jobb och barn. Vi vill
            att kvinnorna själva skulle kunna få lite mer av makten över de
            resurserna.
          </note>
          <note>
            Att man skattefinansierar t.ex. barnomsorg eller äldrevård behöver
            inte betyda att kommuner och landsting måste vara de som producerar.
            Men när man som ni är helt besatta av att det är politikerna som
            måste ha den makten över individerna blir det också en naturlig
            följd.
          </note>
          <note>
            Jag tycker att det är viktigt att kvinnorna själva får makten
            över barnomsorgen, och inte bara de rika. De riktigt rika kan
            alltid lösa sådant. Men för att vanliga kvinnor ska kunna göra
            det krävs det ett sådant förslag som det vi har lagt fram. Den
            skattefinansiering som går till barnomsorgen måste följa med till
            den barnomsorg föräldrarna vill ha. Det kan t.ex. vara ett föräldrakooperativt
            dagis. Det kan kanske vara barntillsyn på kvällen i stället för
            på förmiddagen, om man har andra arbetstider, och sådana saker.
          </note>
          <note>
            Där säger ni nej. Ni vill att politikerna ska ha makten över
            hur resurserna används och exakt på vilket sätt. Det är skillnaden
            mellan er syn på jämställdhet och vår syn. Ni är bara en del i
            den långa kedjan av patriarker som ska styra över kvinnorna.
          </note>
          <note>
            Där måste ni tänka om, om ni vill skaffa er någon trovärdighet
            på jämställdhetsområdet. Feminism och jämställdhet handlar om
            makt. Ge makten till kvinnorna själva.
          </note>
          <note type="speaker">
            Anf. 22 YVONNE RUWAIDA (mp):
          </note>
          <note>
            Fru talman! För att kvinnorna ska få makten över sitt liv behövs
            det sex timmars arbetsdag. Det är den största jämställdhetsreform
            vi kan tänka oss.
          </note>
          <note>
            IT-bolaget Peak Six har infört sex timmars arbetsdag för alla
            sina anställda med full lön. Det ger de anställda möjlighet att
            ha tid att göra hemläxorna med sina barn, vilket gör att dessa
            får bättre betyg.
          </note>
          <note>
            När det gäller arbetstidsförkortningen, som är en av de viktigaste
            framtidsreformerna, har vi i Socialdemokraterna, Vänsterpartiet
            och Miljöpartiet inte kommit till skott än tillsammans, men vi
            hoppas att vi kan göra det i framtiden.
          </note>
          <note>
            Det finns andra saker i budgeten som är väldigt bra. Vi har sett
            en utveckling sedan början av 90-talet där klyftorna ökat, där
            barnfamiljerna fått det sämre och där miljön har försämrats. Nu
            tar vi väldigt viktiga steg för att se till att miljön förbättras.
            Vi tar väldigt viktiga steg för att se till att barnen får det
            bättre.
          </note>
          <note>
            Vi genomför väldigt viktiga reformer, och vi gör det på ett väldigt
            ansvarsfullt sätt. Vi gör det med en budget i balans. Vi gör det
            utan att räkna med effekter som man inte kan förutse. Om vi skulle
            komma in i en lågkonjunktur är Sverige därför förberett för den
            och behöver inte göra den typ av radikala besparingar som gjordes
            under mitten av 90-talet.
          </note>
          <note>
            När det gäller besparingar vill jag kommentera
          </note>
          <note>
            Lena Eks påstående om polisen, som var väldigt kraftfullt. Jag
            har ett minne av att det var Centerpartiet som tillsammans med
            Socialdemokraterna - och faktiskt även Moderaterna inledningsvis
            - påbörjade besparingen på polisens resurser. Det var också Centerpartiet
            och Socialdemokraterna som såg till att antagningen till Polishögskolan
            stoppades under loppet av tre år. Det var någonting som vi på
            den tiden var emot. Vad jag vet ville Centerpartiet för ett år
            sedan inte satsa lika mycket på polisen för år 2001
          </note>
          <note>
            som vi i Socialdemokraterna, Vänsterpartiet och
          </note>
          <note>
            Miljöpartiet nu gör. Vi gör här en ganska stor och viktig satsning.
          </note>
          <note>
            När det gäller barnen och barnfamiljerna gör vi otroligt bra
            satsningar. Vi lyckas återinföra kontaktdagarna. Vi har fått igenom
            en pappamånad som ger föräldrarna mer tid för barnen. Vi gör viktiga
            och rejäla satsningar på skola och förskola. Vi har också lyckats
            få igenom rätt till förskola för alla barn, oavsett om föräldrarna
            arbetar, är arbetslösa, studerar eller är hemma och vårdar mindre
            syskon. Dessutom får landstingen och kommunerna mer pengar, ett
            tillskott som bl.a. möjliggör bättre psykvård och fler vuxna i
            skolan. Vi höjer också barnbidraget med 300
          </note>
          <note>
            kr i tre steg.
          </note>
          <note>
            Det är barnen som har varit förlorarna under 90-
          </note>
          <note>
            talet. Nu gör vi dessa viktiga och nödvändiga satsningar för
            framtiden.
          </note>
          <note>
            Vi påbörjar också en skatteväxling på 3,3 miljarder kronor, en
            väldigt viktig och nödvändig reform.
          </note>
          <note>
            Vi ser till att halvera momsen för persontrafik, vilket gör att
            man kan satsa på kollektivtrafiken. Vi gör enormt viktiga satsningar
            på miljövård. Vi fördubblar anslaget för miljövård från 1998 till
            2002. Vi gör viktiga satsningar på biobränslen och alternativa
            förnybara bränslen - t.ex. vindkraften, där vi satsar på både
            investeringsbidrag och miljöbonus.
          </note>
          <note type="speaker">
            Anf. 23 MATS ODELL (kd) replik:
          </note>
          <note>
            Fru talman! Yvonne Ruwaida fortsätter att tala sig varm för en
            lagstiftad förkortning av arbetstiden. Sex timmars arbetsdag är
            målet. Vi vet ju alla att det som ni hittills har åstadkommit
            på detta område ingalunda är en sänkning till sex timmar. Hela
            detta försök har i stället utmynnat i en formlig härdsmälta på
            det här området.
          </note>
          <note>
            Det skulle vara intressant om Yvonne Ruwaida kunde beskriva för
            kammaren vad det skulle få för effekter om ni lyckades. Vad innebär
            ett genomförande av sextimmarsdagen exempelvis inom sjukvården?
          </note>
          <note>
            Hur många nya sjuksköterskor, undersköterskor osv.
          </note>
          <note>
            skulle behövas om detta skulle genomföras tvångsvis på det sätt
            som ni föreslår?
          </note>
          <note>
            Vi kristdemokrater har i stället föreslagit en ökad flexibilitet,
            en ökad möjlighet för arbetsmarknadens parter att lösa detta på
            ett individuellt sätt. Vad som behövs, fru talman, är fler händer
            i vården, fler vårdgivare som kan skapa nya möjligheter till bättre
            lösningar. Men Miljöpartiet håller envist fast vid detta krav
            på sex timmars arbetsdag. Hur många nya behövs det inom vårdsektorn
            när ert krav, om möjligt, ska genomföras?
          </note>
          <note type="speaker">
            Anf. 24 YVONNE RUWAIDA (mp) replik:
          </note>
          <note>
            Fru talman! Jag tycker att det var väldigt intressant att tidigare
            höra Mats Odell påpeka att det fortfarande finns människor som
            behöver arbete, som inte arbetar. Så är det ju. Vi har fortfarande
            en stor grupp människor i Sverige som inte har arbete, och det
            är otillfredsställande. De ska naturligtvis söka sig till olika
            sektorer, bl.a. till vården.
          </note>
          <note>
            Men det finns också en inställning i den här kammaren som jag
            har väldigt svårt att förstå, nämligen att det finns människor
            som inte passar in på arbetsmarknaden. Människor passar in på
            arbetsmarknaden!
          </note>
          <note>
            Vi gör stora satsningar på kompetensutveckling som kan möjliggöra
            för alla dessa att söka jobb.
          </note>
          <note>
            När det gäller arbetstidsförkortning finns det en tro här i kammaren
            att om man sänker arbetstiden från 40 timmar till exempelvis 30
            timmars normalarbetstid - för det är normalarbetstid vi pratar
            om -
          </note>
          <note>
            skulle det innebära att det bara blir en sänkning av antalet
            arbetade timmar. Men vi kan se på IT-
          </note>
          <note>
            företaget Peak Six, som jag nämnde tidigare. Att införa sex timmars
            arbetsdag i ett IT-bolag var verkligen att gå emot strömmen i
            en bransch som är känd för arbete utan gränser. Det blev sex timmars
            arbetsdag med full lön, och de två timmarna skulle bekostas med
            lite lägre vinst. Men nu säger man att det blev ingen lägre vinst.
            Folk jobbade effektivare när de jobbade; folk mådde bättre och
            kunde bidra mycket mer på arbetsplatsen. Man fick lägre sjukfrånvaro
            och hade lägre personalomsättning, vilket också gjorde att företaget
            vann pengar på detta.
          </note>
          <note>
            Jag tror att den största insatsen vi kan göra för sjukvården,
            för att folk ska orka och vilja jobba i sjukvården, är en arbetstidsförkortning.
            Det finns alltså många goda skäl till en arbetstidsförkortning.
          </note>
          <note type="speaker">
            Anf. 25 MATS ODELL (kd) replik:
          </note>
          <note>
            Fru talman! Jag hade knappast väntat mig något svar av Yvonne
            Ruwaida. Hon har över huvud taget inte räknat på hur många nya
            det skulle behövas inom sjukvården om det här förslaget någon
            gång i framtiden skulle kunna gå igenom.
          </note>
          <note>
            Problemet är ju i dag, exempelvis här i Stockholmsregionen, inte
            brist på resurser. Här har landstinget budgeterat så att man kan
            fylla alla platser.
          </note>
          <note>
            Problemet är brist på personal. Det är samma sak med pendeltågen.
            Varför går de inte? Jo, därför att det saknas lokförare.
          </note>
          <note>
            Yvonne Ruwaida! Jag tycker att ni måste börja bli mer realistiska.
            Det saknas också mellan 2 000 och
          </note>
          <note>
            3 000 taxichaufförer här i Stockholm, trots den arbetslöshet
            som Yvonne Ruwaida talar om. Ni har en standardmedicin som ni
            kör med oavsett vad frågan handlar om, och det är förkortad arbetstid.
            Ni måste börja titta på verkligheten!
          </note>
          <note type="speaker">
            Anf. 26 YVONNE RUWAIDA (mp) replik:
          </note>
          <note>
            Fru talman! Jag tycker att det vore intressant om
          </note>
          <note>
            Mats Odell kunde bestämma sig för hur situationen i
          </note>
          <note>
            Sverige ser ut. Är det så att vi har brist på arbetskraft, eller
            har vi arbetslöshet? Jag minns ändå att Mats
          </note>
          <note>
            Odell tidigare pratade om väldigt många människor som var utan
            jobb.
          </note>
          <note>
            När det gäller just yrkena inom vården och skolan är det väldigt
            många som har sökt sig bort från den typen av yrken, helt enkelt
            därför att man vet att detta är arbetsplatser med mycket stress
            och där man får jobba väldigt mycket. På de platser inom vården
            där man har genomfört en arbetstidsförkortning - de är tyvärr
            alltför få - säger sig personalen trivas. Man har också lättare
            att få personal när man söker personal.
          </note>
          <note>
            Jag tror att vi måste se till hur vi kan förbättra arbetsmiljön
            och arbetssituationen för de anställda inom skolan, vården och
            omsorgen. Där ser åtminstone vi arbetstidsförkortningen som en
            viktig del. Sedan är naturligtvis kompetensutveckling någonting
            som tar lite tid. Men jag är övertygad om att många söker sig
            bort från de här branscherna därför att man i dag har en arbetssituation
            som är omöjlig.
          </note>
          <note type="speaker">
            Anf. 27 LENA EK (c) replik:
          </note>
          <note>
            Fru talman! Yvonne Ruwaida tar i sitt inlägg upp polisväsendet.
            Centerpartiet har i ganska många år avsatt mer pengar till polis,
            domstolar och kriminalvård än regeringsalternativet. Det är en
            av anledningarna till att vi tycker att man behöver byta regering.
          </note>
          <note>
            I dag lånar i stort sett varje polisdistrikt av kommande års
            anslag. Stora grupper av poliser har så stora övertidsuttag att
            det är olagligt. En miljon ärenden försvinner under vägen fram
            till åklagare, många därför att man inte hinner säkra bevisningen
            i den här arbetssituationen.
          </note>
          <note>
            Utryckningstiderna ökar. Avståndet till polisen ökar också i
            antal mil. Polisstationer läggs ned över hela landet i stort sett
            varje vecka. Det är inte bra. Det är grundskott mot tryggheten
            för vanliga människor i deras vardag. Det är ett misslyckande
            att polisen inte klarar sig, utan måste låna från sina egna anslag.
          </note>
          <note>
            I finansplanen står följande att läsa om miljöpolitiken: Energiskattens
            fiskala karaktär renodlas, och skatteuttaget för olika energislag
            ska avspegla energiinnehållet. På sikt breddas basen för energiskatten
            genom att biobränslen inkluderas.
          </note>
          <note>
            Detta är ett lägga en död hand över alternativbränslen, ny teknik
            och ny utveckling. Det är förödande i den miljösituation vi har
            i dag.
          </note>
          <note>
            Vad vill Miljöpartiet göra åt de unga föräldrar som är arbetslösa,
            studerande eller inte har hunnit kvalificera sig, utan enligt
            ert budgetförslag ska leva på 60 kr om dagen om de får föräldraersättning?
          </note>
          <note type="speaker">
            Anf. 28 YVONNE RUWAIDA (mp) replik:
          </note>
          <note>
            Fru talman! Först polisen. Vi gör nu en satsning där polisen
            får ökade resurser. Vi överför också en del resurser från säkerhetspolisen
            till den vanliga polisverksamheten, vilket är bra.
          </note>
          <note>
            Att vi i dag har för få poliser beror ju på att Centerpartiet
            tillsammans med Socialdemokraterna stängde intagningen till polishögskolan
            under tre års tid. Det är en starkt bidragande faktor. Jag vill
            ändå påpeka att Centerpartiet var med om att spara så mycket på
            polisen som man har gjort tidigare och att vi nu faktiskt gör
            satsningar på polisen. Vi behöver göra de satsningarna och de
            finns med i den här budgeten.
          </note>
          <note>
            Situationen i Sverige i dag när det gäller biobränslena är att
            de än så länge inte är tillräckliga.
          </note>
          <note>
            Vi måste se till att höja koldioxidskatten så att biobränslena
            har en möjlighet att konkurrera på marknaden på ett sätt som gör
            att de helt enkelt klarar sig. Ett sätt att göra det är att höja
            koldioxidskatten.
          </note>
          <note>
            I den här budgeten tar vi ett stort steg genom att höja koldioxidskatten.
            På sikt, när koldioxidskatten är hög nog, vill vi börja beskatta
            biobränslen. Vi kan inte bara tänka att vi kan ha samma energiförbrukning
            som i dag och ersätta allting med biobränslen. Det är inte en
            vettig energipolitik. Med tiden måste vi också satsa på att man
            energieffektiviserar, att man minskar den totala energiförbrukningen.
            Det gör man inte om man inte med tiden kommer att beskatta biobränslena.
          </note>
          <note>
            Den här skrivningen är just en skrivning som visar på att det
            här är någonting som vi ser i framtiden.
          </note>
          <note>
            Men den dagen vi ska fatta det beslutet kommer vi att säkerställa
            att biobränslena kan konkurrera på marknaden.
          </note>
          <note type="speaker">
            Anf. 29 LENA EK (c) replik:
          </note>
          <note>
            Fru talman! När Sverige hade en ekonomisk situation där räntenivån
            var uppe på 500 % var det många sektorer i samhället som behövde
            spara. Det var vi med och tog ett ansvar för. Men nu är nu och
            det här var ändå ganska många år sedan.
          </note>
          <note>
            Vi har föreslagit en till polishögskola samt ökade anslag till
            polis, domstolar och kriminalvård. Det är inte anständigt att
            polisen lånar från sina framtida anslag för att klara grundnivån
            i brottsbekämpning och trygghet för människor på gator och torg.
            Det är inte anständigt att de som har ett så utsatt arbete ska
            ligga över lagliga gränser på övertidsuttag och att hela poliskåren
            på det viset har en arbetssituation som är helt omänsklig. Jag
            tycker att ni har ett stort ansvar i detta efter att vid flera
            tillfällen i flera år ha varit med och lagt fram ekonomiska förslag
            som just har ställt till det på det här viset.
          </note>
          <note>
            Det är välgörande med ett besked från Yvonne
          </note>
          <note>
            Ruwaida om att ni är beredda att se till att basen för energiskatten
            ska breddas genom att biobränslen inkluderas. Men det är väldigt
            synd för miljön och för den nya tekniska utvecklingen på det här
            området.
          </note>
          <note>
            Det är inte den signal som företag behöver för att driva fram
            en miljömässigt bra utveckling.
          </note>
          <note>
            Fru talman! Jag ska be att Yvonne Ruwaida svarar på hur hon tycker
            att de unga föräldrarna ska klara sig på 60 kr om dagen och vilka
            signaler det sänder i ett läge där vi har en pensionärsboom som
            kommer och en barnbrist som kommer. Hur kan det vara fördelningspolitiskt
            rätt att ha en sådan föräldraförsäkring?
          </note>
          <note type="speaker">
            Anf. 30 YVONNE RUWAIDA (mp) replik:
          </note>
          <note>
            Fru talman! I och med den här budgeten gör vi mycket viktiga
            satsningar just på barnen och barnfamiljerna. Vi återinför kontaktdagarna.
            Vi får en ny pappamånad. Vi gör rejäla satsningar på skolan och
            förskolan, och vi inför en rätt för alla barn att gå i förskolan.
            Det här är väldigt viktiga satsningar. Dessutom höjer vi barnbidraget.
            Vi har inte den här gången lyckats prioritera föräldrapenningen.
            Men det är någonting som vi vill, och vi är väldigt glada över
            att
          </note>
          <note>
            Centerpartiet och även andra partier vill det. Förhoppningsvis
            kan vi till nästa års budget komma till skott i just den frågan.
            Det är en viktig fråga.
          </note>
          <note>
            Men man kan aldrig få igenom allting på en gång.
          </note>
          <note>
            Då återkommer jag till polisen. Vi har en budget som i det stora
            hela kommer att hålla även om tillväxten skulle bli lägre än vi
            har räknat med. Vi försöker ha en budget i balans, så att vi inte
            råkar ut för den situation som man gjorde i början av 90-talet,
            då man sänkte en massa skatter utan att den offentliga sektorn
            minskade i samma utsträckning. Sedan kom det plötsligt en kris,
            och då gick inte allting ihop. Då fick man spara jättemycket,
            jättedrastiskt. Det var väldigt dåligt för Sverige, och det var
            dåligt för barnen.
          </note>
          <note>
            När det gäller biobränslena förstår jag inte riktigt
          </note>
          <note>
            Lena Eks inställning. Vi ger i dag väldigt tydliga signaler om
            att biobränslena ska få en bättre situation.
          </note>
          <note>
            Vi gör det allra viktigaste man kan göra, nämligen använder ekonomiska
            styrmedel. Vi höjer koldioxidskatten, vi höjer energiskatten.
            Det här är väldigt viktiga inslag. Vi ser till att göra satsningar
            som gynnar biobränslen, t.ex. genom miljöbonus på vindkraft, investeringsbidrag
            till vindkraft, m.m. Det är den här typen av insatser som leder
            till att biobränslena kan konkurrera på marknaden.
          </note>
          <note type="speaker">
            Anf. 31 GUNNAR HÖKMARK (m) replik:
          </note>
          <note>
            Fru talman! Ju mer jag lyssnar på Yvonne Ruwaida, desto mer inser
            jag att det är en återgång till en statlig centralism som präglar
            hela detta tänkande.
          </note>
          <note>
            Man talar om att man satsar på det ena och det andra.
          </note>
          <note>
            Men man glömmer hela tiden bort människors egna önskemål. Det
            ni har bestämt er för är att ni vill bestämma över hur andra ska
            ha det.
          </note>
          <note>
            Det är inte underligt att ni går bra ihop med socialdemokratin,
            därför att detta är ett slags 60-talets socialdemokrati som passar
            oerhört bra med Bosse
          </note>
          <note>
            Ringholm, men inte med det nya samhället.
          </note>
          <note>
            Vi kan ta den förkortade arbetstiden som exempel.
          </note>
          <note>
            Varför, Yvonne Ruwaida, inte låta människor själva bestämma över
            sina arbetstider? På 60-talet hade man en syn på människor som
            innebar att de var utbytbara mot varandra. Men i dag har alla
            en möjlighet på arbetsmarknaden, men ingen kommer att vara riktigt
            utbytbar mot någon annan.
          </note>
          <note>
            Om man bestämmer åt andra att de ska arbeta två timmar mindre,
            innebär det två timmar mindre lön eller att man betalar genom
            två timmar högre skatt.
          </note>
          <note>
            Det blir i alla fall två timmar mindre välfärd, eftersom man
            arbetar två timmar mindre och ni ännu inte uppfunnit den möjliga
            ekonomiska teorin där mindre arbete ger mer välstånd.
          </note>
          <note>
            Jag vill fråga: Varför ska Yvonne Ruwaida möjligtvis tvinga Bosse
            Ringholm att tvinga svenska folket, människor som är 20 år, 25
            år, 30 år, ensamstående utan barn, småbarnsföräldrar med många
            barn att sänka sin ekonomiska standard? Varför ska ni ta er den
            fräckheten, när de redan i dag har det svårt?
          </note>
          <note>
            Varför ska ni bestämma att de ska arbeta mindre?
          </note>
          <note>
            Yvonne Ruwaida visade själv med sitt exempel av ett företag att
            man inte behöver göra så. Varför denna
          </note>
          <note>
            60-talscentralism å statens vägnar, Yvonne Ruwaida?
          </note>
          <note>
            Det passar bra med socialdemokratin men inte med det nya samhället.
          </note>
          <note type="speaker">
            Anf. 32 YVONNE RUWAIDA (mp) replik:
          </note>
          <note>
            Fru talman! Miljöpartiet står för decentralisering, och vi står
            absolut inte för någon statlig centralism.
          </note>
          <note>
            Moderaterna är kända för deras slagord avreglering.
          </note>
          <note>
            Allt ska avregleras.
          </note>
          <note>
            Vi är absolut inte överens i alla frågor som rör statens ansvar
            med Socialdemokraterna eller Vänsterpartiet. Men det finns faktiskt
            en fördel med arbetarrörelsen, nämligen att den har varit en demokratirörelse
            som har byggt upp bl.a. vissa rättigheter, t.ex. det som kallas
            för normalarbetstiden. Varför har man gjort det? Det gjordes mot
            vissa krafter, bl.a. det moderata partiet och Svenska arbetsgivareföreningen.
          </note>
          <note>
            Det gjorde man för att skydda och ge människor vissa rättigheter.
            Moderaterna vet att normalarbetstiden innebär inte att alla har
            en arbetstid på 40 timmar i veckan. Det är en dispositiv lagstiftning
            som ger en viss ram, en norm, ett golv.
          </note>
          <note>
            Vi vill sänka golvet. Det visar sig att dagens normalarbetstid
            hämmar en sänkning av normalarbetstiden för många olika yrkesgrupper.
            Det är sådana yrkesgrupper som har påbörjat en sänkning av normalarbetstiden
            och som inte kommer vidare. Det är arbetstagare i förhandling
            mot arbetsgivare. Det är arbetsgivare som ser problemen med arbetstidsförkortning
            och som inte har samma positiva inställning som företaget Peak
            Six. Arbetstagare har inte möjlighet att sänka arbetstiden så
            mycket som de skulle vilja, därför att normalarbetstiden på 40
            timmar hämmar den utvecklingen.
          </note>
          <note>
            Jag tror att man måste ha vissa ramar som bestäms på statlig
            nivå och vissa rättigheter. Jag tror inte att de andra borgerliga
            partierna har samma inställning att allting ska avregleras i den
            takt som moderaterna vill.
          </note>
          <note>
            Det är åtminstone den bild jag har fått.
          </note>
          <note type="speaker">
            Anf. 33 GUNNAR HÖKMARK (m) replik:
          </note>
          <note>
            Fru talman! Nu var detta, som märktes i kammaren, inte alls svar
            på mina frågor. Min fråga var: Varför ska staten reglera att poliser,
            sjuksköterskor, läkare, tjänstemän och IT-anställda ska arbeta
            två timmar mindre som normalarbetstid? Nu säger Yvonne Ruwaida
            att de inte alls behöver göra det. Men normalarbetstiden ska väl
            betyda någonting? Man måste bestämma sig att antingen korta arbetstiden
            eller bara göra något som är ett sken. Lagstiftningen om förkortad
            arbetstid innebär att människor ska ha sin lön efter den ram ni
            centralt bestämmer. Det innebär antingen två timmar lägre lön
            att försörja sin familj och vardag med, eller så ska detta finansieras
            genom statliga subventioner och då blir det två timmar högre skatt.
          </note>
          <note>
            Varför ska staten bestämma detta för varje enskild människa i
            en ny tids ekonomi, där var och en spelar sin funktion och har
            sina önskemål, där livet skiftar över åren som går med mycket
            och lite arbete? Varför ska den statliga centralismen från 60-talet
            upplivas?
          </note>
          <note>
            Varför gör ni er själva till en fraktion av socialdemokratin?
          </note>
          <note>
            Förklara det som Siv Holma inte förklarade, nämligen hur ni kan
            stå bakom en skattepolitik som sänker skatten bara för miljardärer
            men höjer för pensionärer, som gör undantag för utländska höginkomsttagare,
            men som ser till att svenska låginkomsttagare har världens högsta
            skatter? Vari ligger det socialt rättfärdiga i en sådan skattepolitik
            i stället för en offensiv skattepolitik som sänker skatten för
            alla?
          </note>
          <note type="speaker">
            Anf. 34 YVONNE RUWAIDA (mp) replik:
          </note>
          <note>
            Fru talman! Den offensiva skattepolitik som moderaterna pratar
            om som sänker skatten för alla, innebär också att sänka utgifterna
            för både a-kassa och sjukförsäkring. Det kommer naturligtvis att
            drabba barnen till de föräldrar som är arbetslösa och barnen till
            de föräldrar som är sjukskrivna. Det är de som kommer att drabbas
            av moderaternas politik. Det är de som kommer att betala för de
            skattesänkningar som moderaterna vill genomföra.
          </note>
          <note>
            Nu räknar moderaterna med dynamiska effekter och att fler kommer
            i arbete med tiden. Det är en sak när man gör den typen av besparingar.
            Därför anser jag att moderaternas besparingar är totalt oansvariga.
          </note>
          <note>
            De är i en sådan storleksordning att man nästan häpnar att moderaterna
            vågar och säger sig vilja genomföra förslagen. Det skulle vara
            att rasera den välfärd som finns i Sverige i dag om man genomför
            moderaternas skattepolitik.
          </note>
          <note>
            Vi har i Miljöpartiet drivit en skattereduktion för låginkomsttagare.
            Den har permanentats. Det tycker vi är bra. Vi är inte positiva
            över att kompensationen för egenavgifterna ger de som har pengar
            mer pengar i plånboken och de som har mindre pengar inte lika
            mycket i plånboken, även om det procentuellt ser bra ut. Det är
            därför som vi har slagits för en permanentning av skattereduktionen
            för låginkomsttagare.
          </note>
          <note>
            Men man kan aldrig få igenom allt i en budget.
          </note>
          <note>
            När det gäller normalarbetstiden förstår jag inte riktigt vad
            moderaterna menar. Vi har i dag en normalarbetstid som är dispositiv,
            dvs. den ger ett slags golv till arbetstagarna när de ska förhandla.
            Om golvet sänks blir det precis som i dag. Man kan ha olika arbetstider,
            men man sänker normen för arbetstiden.
          </note>
          <note>
            Man ger de arbetstagare som vill sänka sin arbetstid en möjlighet
            att ha lagen i ryggen när de förhandlar.
          </note>
          <note>
            Det är nödvändigt.
          </note>
          <note type="speaker">
            Anf. 35 JAN BERGQVIST (s):
          </note>
          <note>
            Fru talman! Jag ser att Mats Odell redan har begärt replik på
            min inledande "Fru talman!". Jag ser fram emot en spännande debatt!
            Det ska bli intressant att höra vad Mats Odell har att invända
            mot mina första ord.
          </note>
          <note>
            Solidaritet är att vi lever oss in i andra människors villkor,
            att vi visar omsorg och omtanke om varandra.
          </note>
          <note>
            Som socialdemokrat hoppas jag att Sverige ska möta framtiden
            i solidaritet, att vi gemensamt värnar välfärden och utvecklar
            den så att det blir en välfärd för alla - inte bara för några.
          </note>
          <note>
            Vi vet att den moderna välfärdsstaten har ömtåligt skinn. Det
            kan lätt rivas upp revor i välfärden. Vi kan inte blunda för att
            det i vårt land finns många människor med en stark känsla av vanmakt
            och utanförskap. Låt oss då hjälpas åt att vända vanmakten till
            framtidstro. Låt oss inbjuda till deltagande och delaktighet.
            Låt oss se till att alla får chansen att vara med i demokratins
            gemenskap - alla, inte bara några.
          </note>
          <note>
            Då måste vi besegra arbetslösheten och ta vara på allas vilja
            att göra en insats. Då måste vi skapa bästa tänkbara skola för
            våra barn och öppna dörrarna på vid gavel för det livslånga lärandet.
            Då måste vi göra
          </note>
          <note>
            Sverige till ett föregångsland i omställningen till hållbar utveckling.
            Då måste vi fortsätta att gå från ett avloppssamhälle till ett
            kretsloppssamhälle. Då måste vi också se till att alla får den
            vård och omsorg de behöver, oavsett hur det ser ut med den egna
            ekonomin.
          </note>
          <note>
            Det är en stor utmaning för framtiden. Men samtidigt vet vi att
            vi har ett bättre och rättvisare system för att betala välfärden
            än vad lågskatteländerna har.
          </note>
          <note>
            Det som folk där kan slippa att betala i skatt får de dyrt betala
            i privata sjukvårdskostnader, skolavgifter, försäkringspremier
            och en vildvuxen flora av serviceavgifter och andra kostnader.
            Sådana privata system är ofta kusligt orättvisa, och de leder
            förfärande snabbt till att det blir en skev och konstig användning
            av ett lands sociala resurser.
          </note>
          <note>
            Bakom oss har vi ett 1990-tal med stora påfrestningar för svenska
            folket. Det har kostat på att dra upp Sverige ur det ekonomiska
            träsket. Svenska folket har gjort stora uppoffringar. Men nu börjar
            vi se resultaten.
          </note>
          <note>
            De stora underskotten i våra utlandsaffärer har vänts till rejäla
            överskott. Vårt land behöver inte längre krusa utländska bankirer
            för att i nåder få låna pengar till underskott som bara växer
            och växer. Den blytunga svenska statsskulden krymper och börjar
            nu bli en allt lättare börda för folkhushållet. De djupa hålen
            i statens kassakista börjar fyllas igen, och det börjar bli ordning
            och reda i vår ekonomi.
          </note>
          <note>
            Och det viktigaste av allt: massarbetslösheten har brutits. Den
            öppna arbetslösheten har halverats. Om vi tar de fyra åren från
            1998 till 2001, handlar det om över 300 000 nya jobb. Det är nytt
            svenskt rekord.
          </note>
          <note>
            Inte någon gång under hela efterkrigstiden har vi haft en så
            kraftig ökning av sysselsättningen.
          </note>
          <note>
            Låt oss glädjas åt detta och med kraft gå vidare i kampen för
            arbete åt alla. Vi ska inte slå oss till ro,
          </note>
          <note>
            Karin Pilsäter, utan vi ska gå vidare och försöka ta vara på
            den nya tidens möjligheter.
          </note>
          <note>
            Gunnar Hökmark gjorde från talarstolen desperata försök att skyla
            över att det hade hänt någonting positivt i det svenska samhället
            och på den svenska arbetsmarknaden. I grunden har ingenting hänt,
            sade
          </note>
          <note>
            Gunnar Hökmark. Det är lite märkligt.
          </note>
          <note>
            Här har Moderaterna år efter år sagt att det är omöjligt att
            klara att halvera den öppna arbetslösheten. Det går inte, har
            de sagt. När vi sedan ser till att det omöjliga blir möjligt är
            det ingenting värt. Vi hörde Gunnar Hökmark säga från talarstolen
            att det var ingenting. Först var det omöjligt, och sedan var det
            ingenting värt.
          </note>
          <note>
            Tyvärr får jag konstatera att Gunnar Hökmark fullföljer en rätt
            trist tradition från högerkrafterna, där man brukar tala om att
            det kommer att gå illa för
          </note>
          <note>
            Sverige. Man har i ganska många år hållit på med att tala om
            att det går utför, att solnedgången kommer i full fart osv.
          </note>
          <note>
            Detta har Moderaterna sagt alltmedan underskotten vändes till
            överskott, alltmedan nya företag har startats i stället för alla
            dem som gick i konkurs under den borgerliga tiden, alltmedan Sverige
            har intagit en tätplats i Europa bland länder som är särskilt
            intressanta för investeringar och alltmedan tillväxten har gått
            från ett rejält minus till en hög och jämn tillväxt.
          </note>
          <note>
            Gunnar Hökmark är som den ståndaktige tennsoldaten. I grunden
            har ingenting hänt, säger han.
          </note>
          <note>
            Skygglapparna är på.
          </note>
          <note>
            De långtidsarbetslösa som nu i allt större mängd kommer ut på
            arbetsmarknaden ser skillnaden. Ungdomar som tidigare hade väldiga
            problem att få jobb men som nu kommer ut på arbetsmarknaden ser
            skillnaden.
          </note>
          <note>
            Även i de regioner där arbetslösheten är hög ser man att det
            händer någonting; arbetslösheten går ned även där. Det är rätt
            många som får jobb även om vi vet att det återstår ytterligare
            många som behöver komma ut på arbetsmarknaden.
          </note>
          <note>
            Gunnar Hökmark säger att i grunden har ingenting hänt.
          </note>
          <note>
            Jag vill säga att vi nu ser resultat och att svenska folkets
            stora uppoffringar inte har varit förgäves. Det betyder att vi
            kan välja väg för politiken mycket friare än förut. Då vill vi
            socialdemokrater att de växande resurserna ska användas för att
            stärka välfärden och öka rättvisan, inte till väldiga skattesänkningar
            för dem som redan har det gott ställt.
          </note>
          <note>
            Det är tid för reformer, höjda barnbidrag, bättre bostadstillägg
            för pensionärerna, högre tak i a-kassan, bättre tandvårdsförsäkring,
            kompetensutveckling i arbetslivet, förlängd föräldraförsäkring
            - för att ta några exempel.
          </note>
          <note>
            Jag tror nog att de flesta tycker att det här är en rätt hygglig
            budget. Men vi hörde att Gunnar Hökmark är mycket missnöjd. Det
            beror på att Moderaterna vill någonting annat än vad vi socialdemokrater
            vill.
          </note>
          <note>
            Tänk bara på hur Gunnar Hökmark använder ordet reform. Att försämra
            anställningsskyddet är en reform enligt Hökmark. Att sänka ersättningen
            och införa fler karensdagar i sjukförsäkringen är också en reform
            enligt Hökmark. Kan man kraftigt skära ned på statens utgifter
            är det en reformverksamhet som får
          </note>
          <note>
            Gunnar Hökmark att gnugga händerna av förtjusning.
          </note>
          <note>
            Den här budgeten är den största reformbudget som vi haft på över
            tio år. Nu talar jag om goda socialdemokratiska reformer. När
            Hökmark beskriver det på det sättet att det är stopp för reformerna
            gör han väldigt tydligt att vad Moderaterna är ute efter är ett
            systemskifte och att bryta upp den svenska välfärdsmodellen.
          </note>
          <note>
            Liksom Siv Holma och Yvonne Ruwaida undrar jag: Varför drar ni
            i de andra borgerliga partierna inte öronen åt er? Varför säger
            ni inte rent ut att Moderaterna vill genomföra ett socialt experiment
            som kan få förödande konsekvenser för rättvisan och välfärden?
          </note>
          <note>
            Hur är det för övrigt möjligt för Kristdemokraterna att säga
            ja till Moderaternas idé om att helt och hållet avskaffa den statliga
            inkomstskatten och den inkomstutjämning som därigenom sker?
          </note>
          <note>
            Varför är det viktigare för Centerpartiet att vara med och skriva
            en gemensam reservation om den ekonomiska politiken än att slå
            vakt om regionalpolitiken? Vad är det för glädje med en gemensam
            reservation om den är så ihålig att den inte ens tar upp regionalpolitiken?
            Det enda som hjälper dessa människor är en regionalpolitik värd
            namnet, sade Lena Ek nyss. Är det då inte generande att ordet
            regionalpolitik inte finns med - och att det än mindre är någon
            substans i regionalpolitiken - i den här gemensamma reservationen?
          </note>
          <note>
            I Västra Götaland har Folkpartiet och Centerpartiet lämnat samarbetet
            med Moderaterna eftersom
          </note>
          <note>
            Moderaternas politik inte löste sjukvårdens problem utan i stället
            skapade nya problem. Varför försökte ni på riksplanet hindra de
            regionala politikerna att se till medborgarnas bästa? Varför gjorde
            ni det, Karin
          </note>
          <note>
            Pilsäter?
          </note>
          <note>
            I samband med det senaste valet fick jag ett brev från Gunnar
            Hökmark. Jag har inte tackat för det ännu. I det brevet var han
            allvarligt bekymrad över att jag betalar så mycket skatt. För
            all del - tack för den vänliga omtanken!
          </note>
          <note>
            Samtidigt vet jag att vi i dagens Sverige inte tar ut skatt för
            att göra livet surt för medborgarna, utan att skatten är ett pris
            som vi får betala för att leva i ett humant och civiliserat samhälle.
            Med skatter betalar vi en välfärd som skapar trygghet. Med skatter
            kan vi minska inkomstskillnaderna. Med skatter styr vi samhället
            i riktning mot en bättre miljö.
          </note>
          <note>
            I det här brevet skriver Gunnar Hökmark följande:
          </note>
          <note>
            "Det borde vara så att den som tar emot bidrag inte betalar skatt
            och att den som betalar skatt inte behöver bidrag."
          </note>
          <note>
            Tänk efter! Ska de som får bidrag därför att de är sjuka, arbetslösa
            eller förtidspensionerade tvingas begära skattebefrielse varje
            gång de går till snabbköpet, som ju ska ta ut moms på varorna?
            Ska de vara tvungna att begära undantag varje gång de köper en
            bussbiljett, går på bio eller teater eller på annat sätt ska betala
            skatt ute i samhället? Det är ju ett helt förnedrande system för
            människor som har rätt till bidrag utan att behöva skämmas.
          </note>
          <note>
            Visst låter det bra med Moderaternas slagord om att man ska kunna
            leva på sin lön men, Gunnar Hökmark, tänk på den ensamstående
            trebarnsmamman!
          </note>
          <note>
            Inte är Gunnar Hökmarks vänner bland arbetsgivarna beredda att
            höja hennes lön så mycket att hon klarar sig utan barnbidrag,
            studiebidrag, bostadsbidrag och en hygglig ersättning när hon
            blir sjuk eller arbetslös.
          </note>
          <note>
            Jag hade hoppats att Mats Odell i sitt anförande själv skulle
            ha redovisat att Kristdemokraternas budgetalternativ tyvärr har
            kommit att bli helt ohållbart.
          </note>
          <note>
            Nu ska jag använda två tekniska ord som finns i budgetlagen,
            nämligen bruttoredovisning och nettoredovisning. Bruttoredovisning
            är bäst eftersom allting redovisas. Nettoredovisning snävar in
            redovisningen och visar bara en del av det hela. Budgetlagen säger
            att det ska vara bruttoredovisning men att det i undantagsfall
            kan vara nettoredovisning om det finns speciella skäl.
          </note>
          <note>
            Ingen har fördömt nettoredovisningen i så skarpa ordalag som
            Mats Odell. Det har ändå varit sådana fall där det funnits speciella
            skäl som kunnat motivera en nettoredovisning och där man har kunnat
            ta stöd i den undantagsbestämmelse som finns i budgetlagen.
          </note>
          <note>
            Men vad som nu händer är en häpnadsväckande personlighetsomvandling.
            Den person som varit nettoredovisningens fränaste och hårdaste
            kritiker slår nu själv rekord i nettoredovisning.
          </note>
          <note>
            I våras protesterade Mats Odell mot de rätt små och godartade
            former av nettoredovisning som fanns med följande ordval: budgettricksande,
            bokföringsmässiga manövrer, gömmer undan utgiftsökningarna, kringgår
            budgettaket osv. Men nu är han nettoredovisningens verklige stormästare
            som ägnar sig åt en närmast hämningslös nettoredovisning som det
            inte på något sätt går att förena med budgetlagen.
          </note>
          <note>
            Folkpartiet, Centerpartiet och Kristdemokraterna har alla tre
            förut bekänt sig till finansieringsprincipen
          </note>
          <note>
            - när man föreslår stora budgetförändringar som påverkar kommunernas
            skatteinkomster ska det normalt regleras genom förändringar i
            det generella statsbidraget till kommunerna inom utgiftsområde
            25.
          </note>
          <note>
            Men i det här fallet är det bara ni moderater som gör det och
            det ska ni ha ett rejält erkännande för. Det måste ha tagit emot
            för er, kan jag tänka mig, att föreslå ett utgiftstak som blir
            många miljarder högre än regeringens utgiftstak - även om ni hade
            råkat räkna fel på 15 miljarder kronor så att det till slut visade
            sig att ert utgiftstak var 15 miljarder högre än ni själva från
            början trodde. Det felet har ni alltså nu rättat till och det
            är bra.
          </note>
          <note>
            Sedan har vi de tre andra borgerliga partierna. De försöker att
            göra det lätt för sig genom att i stället belasta en inkomstskattetitel
            - de finansierar utgifter från inkomstsidan i budgeten. Riksdagens
            budgetkontor har räknat på detta och visar att de tre partierna
            belastar en speciell inkomstskattetitel med regleringar på 10-50
            miljarder kronor. Dock är denna inkomstskattetitel inte en outtömlig
            inkomstkälla.
          </note>
          <note>
            Om man belastar det här kontot med så stora utgifter uppstår
            ett underskott på 10-20 miljarder de olika åren - med ett underskott
            på en inkomsttitel har man gått över alla gränser när det gäller
            nettoredovisning och nettobudgetering. Det är verkligen tur att
            det finns en riksdagsmajoritet som kommer att rösta ned sådana
            budgetalternativ.
          </note>
          <note>
            Detta hade jag trott att möjligen Mats Odell hade velat redovisa
            innan någon annan hann göra det men så blev det inte. Jag tycker
            att det är märkligt att Mats
          </note>
          <note>
            Odell ändrar karaktär så snabbt när det gäller en så här viktig
            fråga.
          </note>
          <note>
            Det är intressant att notera hur en del borgerliga nu när det
            går väldigt bra för Sverige liksom vill säga att det beror på
            den politik som fördes under den borgerliga regeringen i början
            av 90-talet - en intressant argumentering eftersom ni inte använde
            den under förra mandatperioden. Under förra mandatperioden talade
            ni bara om hur illa det skulle gå för svensk ekonomi. Nu när det
            inte kan döljas annat än möjligen för Gunnar Hökmark att det faktiskt
            är ganska bra i den svenska ekonomin vill ni haka på framgången
            och säga att det beror på den politik som fördes mellan 1991 och
            1994. Det är rörande men ni får ursäkta om jag finner det något
            långsökt. Glöm för övrigt inte att vi aldrig har haft så många
            i arbetsmarknadsåtgärder och så många arbetslösa som vi hade under
            den tiden!
          </note>
          <note>
            Slutligen vill jag tacka Vänsterpartiet och Miljöpartiet för
            ett konstruktivt och gott samarbete.
          </note>
          <note>
            Allra sist yrkar jag bifall till finansutskottets förslag.
          </note>
          <note type="speaker">
            Anf. 36 MATS ODELL (kd) replik:
          </note>
          <note>
            Fru talman! Jan Bergqvist har nu kvitterat att jag begärde replik
            innan han hade läst upp sin, vanligtvis, vackra poetiska inledning
            om det goda svenska folkhemmet. Han var sedan själv förvånad över
            att jag inte hade sagt saker som han hade tänkt begära replik
            på, så i den delen står det väl 1-1.
          </note>
          <note>
            Nåväl, finansutskottets ordförande torde vara den ende som sysslar
            med ekonomi som inte erkänner att de strukturreformer som genomfördes
            av den borgerliga regeringen under perioden 1991-1994, exempelvis
            avregleringen av telemarknaden, har haft en dominerande betydelse
            för att inflationen har gått ned och för att fler människor får
            arbete i dag.
          </note>
          <note>
            Jan Bergqvist väljer som vanligt att trots allt tala om budgetteknik.
            Då vill jag bara konstatera att utskottsmajoritetens invändningar
            mot vårt budgetalternativ enbart handlar om budget- och redovisningsteknik.
            För de tre av våra budgetförslag som ifrågasätts handlar det sammantaget
            om mindre än en femtedel av skillnaden mellan regeringens budget
            för år 1999
          </note>
          <note>
            och utfallet. Det är alltså mindre än 1 % av omslutningen för
            offentlig sektor. De här budgetförslagen kritiseras - ja. Men
            de består till 85 % av sådant som är utrett av riksdagens utredningstjänst.
            Resterande del är ett försiktigt antagande om att vår politik
            leder till 0,4 % lägre arbetslöshet.
          </note>
          <note>
            Fru talman! Jag hade snarare väntat mig att Jan
          </note>
          <note>
            Bergqvist skulle tala om att vi inte tycker att vår politik skulle
            ge större effekt - men okej. Vårt budgetalternativ tycker vi avstyrks
            med mycket svaga argument. Ideologiskt står majoriteten, som jag
            nyss har påpekat, mer än tomhänt. Det är symtomatiskt att era
            invändningar handlar om vår budget- och redovisningsteknik.
          </note>
          <note>
            Så till detta med nettoredovisning. Jan Bergqvist, det är så
            att våra statliga skattesänkningar bör kvittas mot statlig inkomstskatt
            och inte redovisas som kommunala bidragshöjningar. Detta är huvudprincipen
            och så har regeringen själv gjort när det gäller den tillfälliga
            skattereduktionen för låginkomsttagare, vilken nu för övrigt också
            har blivit permanent.
          </note>
          <note type="speaker">
            Anf. 37 ANDRE VICE TALMANNEN:
          </note>
          <note>
            Jag vill påminna om att repliktiden är två minuter.
          </note>
          <note type="speaker">
            Anf. 38 JAN BERGQVIST (s) replik:
          </note>
          <note>
            Fru talman! Jag vill replikera på det som Mats
          </note>
          <note>
            Odell sade efter det att han blivit avknackad av talmannen. Läser
            man författningskommentaren till budgetlag står det tydligt: "Paragrafen
            innehåller inget undantag från bruttoprincipen beträffande inkomster
            som redovisas mot inkomsttitlar. Sådana inkomster skall därför
            alltid budgeteras och redovisas brutto."
          </note>
          <note>
            Det märkliga är att det inte fanns någon som så häftigt och i
            så kritiska ordalag kritiserade nettoredovisningen i våras som
            Mats Odell. Då fanns det ändå konkreta skäl som gjorde att man
            kunde åberopa en undantagsbestämmelse i budgetlagen. Men nu har
          </note>
          <note>
            Mats Odell släppt alla hämningar. Det är bekymmersamt, tycker
            jag, att kristdemokraterna kastar sig så mellan den ena och den
            andra ståndpunkten.
          </note>
          <note>
            Vi har ju sett ett annat exempel på det tidigare.
          </note>
          <note>
            Det gäller Botniabanan. Då fick Mats Odell ett oerhört genomslag
            i medierna med just finansieringsprincipen. Han talade om en skandal,
            och det framställdes i TV och på andra ställen som att det var
            något fuffens på gång.
          </note>
          <note>
            Vad hände tre veckor senare i trafikutskottet där
          </note>
          <note>
            Mats Odell deltog? Jo, då skrev man tydligt: Vi kan i detta sammanhang
            acceptera regeringens finansieringsmodell. Först är det alltså
            skandal, och sedan kryper Mats Odell till korset och accepterar
            det.
          </note>
          <note>
            Nu har han gått längre än vad som är rimligt. Så här långt i
            nettoredovisning får man inte gå. Det är alldeles tydligt. Jag
            sade egentligen det här i välmening. Det hade naturligtvis varit
            bäst om jag hade sluppit att ta upp den här kritiken mot Mats
            Odells budgetalternativ som gör att det faller helt och hållet.
          </note>
          <note>
            Det hade varit mycket bättre om Mats Odell själv hade redovisat
            att det hade blivit fel.
          </note>
          <note type="speaker">
            Anf. 39 MATS ODELL (kd) replik:
          </note>
          <note>
            Fru talman! Först börjar Jan Bergqvist med att göra ett självmål
            av närmast olympiska mått. Det vi har kritiserat när det gäller
            Botniabanan är just det sätt som regeringen förutsattes finansiera
            det på. Jag ber
          </note>
          <note>
            Jan Bergqvist gå tillbaka och titta i trafikutskottets protokoll.
          </note>
          <note>
            Sedan detta med nettoredovisningen. Vi tog till oss den kritiken,
            Jan Bergqvist. Därför tog vi bort nettoredovisningen av karensdagen
            och har gjort en korrekt bruttoredovisning. Men det som återstår
            är ju faktiskt statliga skattesänkningar som vi genomför.
          </note>
          <note>
            Det är helt absurt att redovisa statliga skattesänkningar som
            ökningar av de kommunala statsbidragen. Det är detta vi har gjort.
            På den punkten har ju regeringen faktiskt varit klok och banat
            väg genom att själv tilllämpa den tekniken, så det vore nog klädsamt
            om Jan
          </note>
          <note>
            Bergqvist talade med lite mindre bokstäver i den delen.
          </note>
          <note>
            Sedan till detta med reformer. Jan Bergqvist säger att reformer
            "för er" - han nämner då Moderaterna som första alternativ - är
            att öka utgifterna och att
          </note>
          <note>
            "vi" har reformer som förändringar av ekonomins funktionssätt.
          </note>
          <note>
            Låt mig igen, Jan Bergqvist, ta ett exempel på en reform. Det
            är just avregleringen av telemarknaden.
          </note>
          <note>
            Det kostade inte pengar. Men det har däremot skapat ökad produktivitet.
            Det har skapat fler arbetstillfällen.
          </note>
          <note>
            Det är den typen av reformer som ni totalt har slutat att genomföra.
            Det är det som gör att vi ser oroväckande tendenser inför framtiden.
          </note>
          <note type="speaker">
            Anf. 40 JAN BERGQVIST (s) replik:
          </note>
          <note>
            Fru talman! Jag har läst protokollet i trafikutskottet mycket
            noggrant. Jag känner till exakt vad det står.
          </note>
          <note>
            Det allvarliga tycker jag är att Mats Odell kastar sig från den
            ena ståndpunkten till den rakt motsatta på mycket kort tid. När
            det gällde Botniabanan tog det tre veckor. Mats Odell gick ut
            och sade att det var en skandalös finansieringsprincip som användes.
            Tre veckor senare kröp han till korset och skrev att han accepterade
            finansieringsmodellen i trafikutskottet.
          </note>
          <note>
            Samma sak med nettoredovisningen. I våras var det fruktansvärt.
            Det var bokföringstekniska manövrer, budgettricksande och allt
            möjligt. Nu ställer han till med en nettoredovisning där man får
            ett miljardunderskott på en inkomstskattetitel, och han tycker
            att det är fullständigt okej.
          </note>
          <note>
            Det är inte så man ökar trovärdigheten för kristdemokraternas
            politik, Mats Odell.
          </note>
          <note type="speaker">
            Anf. 41 KARIN PILSÄTER (fp) replik:
          </note>
          <note>
            Fru talman! Jag ska börja med att kommentera något fullkomligt
            obegripligt som Jan Bergqvist sade när han pratade om Västra Götaland.
            Han frågade varför vi försöker hindra politikerna från att göra
            det bättre för medborgarna. Det är ett fullkomligt obegripligt
            uttalande. De enda som försöker hindra lokala politiker från att
            genomföra sin politik är ju ni, bl.a.
          </note>
          <note>
            med den senaste propositionen om sjukvård.
          </note>
          <note>
            Fru talman! Sedan skulle jag också vilja göra en liten kort kommentar
            om det här med finansieringsprincipen, utöver det som Mats Odell
            har sagt. Det är uppenbart att finansutskottet har en ordförande
            som inte kan skilja en utgift från en inkomst ens när han ser
            dem. Det tycker jag är lite oroväckande. Han påstår att vi finansierar
            utgifter från en inkomsttitel.
          </note>
          <note>
            Det var precis det ni gjorde. Det var precis därför vi kritiserade
            det. Inkomster kom så att säga aldrig in i statsbudgeten för att
            sedan gå ut som utgifter, utan de fick vända ute i verksamheten
            så att det inte syntes att de fanns.
          </note>
          <note>
            Vi redovisar en skattesänkning som en skattesänkning. En minskad
            inkomst redovisas som en minskad inkomst i stället för att en
            skattesänkning, en inkomstminskning, redovisas som en utgiftsökning,
            vilket skulle vara mer missvisande gentemot medborgare och alla
            andra.
          </note>
          <note>
            Det kan hända att man av tekniska skäl borde redovisa det på
            båda sätten. Vi kan säkert arbeta vidare med det här. Men jag
            säger som Mats Odell: Är detta den enda invändning ni har? Då
            står ni ju verkligen extremt barfota i er kritik av våra budgetalternativ.
          </note>
          <note>
            Ni brukar hävda att våra besparingar inte är genomförbara och
            dessutom ohemula och allmänt orimliga, kallhamrade och hårdhjärtade.
          </note>
          <note>
            Det bästa beviset för oss på att de är både genomförbara och
            kanske inte heller så hemskt farliga är ju det som alltid händer,
            nämligen att socialdemokraterna året därpå kommer med samma besparing
            men inte riktigt lika stor. Det har hänt år efter år när det gäller
            vägunderhållning, kunskapslyft, arbetsmarknadspolitik, lokala
            investeringsprogram och många andra saker.
          </note>
          <note>
            Jag skulle vilja fråga Jan Bergqvist: Hur mycket kommer ni att
            följa efter när det gäller arbetsmarknadspolitiken, speciellt
            med tanke på den forskning och de utvärderingar som nu finns vad
            gäller arbetsmarknadspolitiken?
          </note>
          <note type="speaker">
            Anf. 42 JAN BERGQVIST (s) replik:
          </note>
          <note>
            Fru talman! Det verkar som om Karin Pilsäter inte har läst budgetlagen
            och författningskommentaren till budgetlagen. Jag vill upprepa
            vad som står där:
          </note>
          <note>
            "Paragrafen innehåller inget undantag från bruttoprincipen beträffande
            inkomster som redovisas mot inkomsttitlar. Sådana inkomster skall
            därför alltid budgeteras och redovisas brutto."
          </note>
          <note>
            Så är det. I och för sig skulle det naturligtvis vara bra om
            vi kunde ha de här debatterna om budgetteknik i större utsträckning
            i finansutskottet och i mindre utsträckning i kammaren. Det kan
            jag hålla med om.
          </note>
          <note>
            Men här handlar det framför allt för kristdemokraternas del om
            en redovisning som är politiskt märklig.
          </note>
          <note>
            Först går man ut och fördömer och tar avstånd, och när det sedan
            har gått några månader gör man en nettoredovisning som är extremt
            långtgående.
          </note>
          <note>
            Så till Västra Götaland. Jag har ju glädjen av att bo i denna
            förnämliga del av landet och hör ett och annat. Jag har även hört
            folkpartister säga att de blev hårt ansatta från sin riksledning
            när det var fråga om att bryta upp samarbetet med moderaterna
            och hitta ett annat sätt att sköta det här. Men jag vill säga
            att folkpartisterna i Västra Götaland såg till medborgarnas intresse
            till skillnad från kristdemokraterna som inte kunde vara med.
            Trots påtryckningar som de själva i alla fall upplevde från rikspolitiskt
            håll ställde de upp på en bra sak för sjukvården i Västra Götaland.
          </note>
          <note type="speaker">
            Anf. 43 KARIN PILSÄTER (fp) replik:
          </note>
          <note>
            Fru talman! Vi har alltså en ordförande i finansutskottet som
            ägnar finansdebatter åt skvaller och hörsägen från en region som
            inte har någonting med det här att göra och som ägnar debatten
            åt något som han själv säger att han inte tycker att vi ska ägna
            debatten åt. Men varför kan vi inte ägna debatten åt något viktigt
            och riktigt då?
          </note>
          <note>
            Om inte finansutskottets ordförande kan skilja en inkomst från
            en utgift får vi väl ta det vid något annat tillfälle. Men om
            budgetlagen inte gör några undantag för inkomster är det inte
            något argument mot att redovisa en inkomstminskning som en inkomstminskning.
          </note>
          <note>
            Kan vi inte tala om sakpolitiken i stället? Ni skriver t.ex.
            så här: Faran med motionens förslag är att de arbetslösa i stället
            för att få chansen att utveckla sig och förbereda sig för ett
            nytt arbete riskerar att passiviseras. Det är er kritik mot att
            vi vill skära ned på arbetsmarknadspolitiken.
          </note>
          <note>
            Häromdagen lade Calmfors, Forslund och Hemström fram forskning
            där de drog huvudslutsatsen att arbetsmarknadspolitiken knappast
            har lett till att matchningseffektiviteten har påverkats positivt,
            vilket ju är en av huvuduppgifterna i dagens läge. Undanträngsningseffekterna
            är betydande. Det är svårt att visa positiva individeffekter,
            och det är ändå det viktigaste att det blir bättre för den enskilda
            individen.
          </note>
          <note>
            Slutsatsen är att AMS-åtgärderna bör ha mindre volym vid framtida
            konjunkturnedgångar. Då måste de först ha mindre volym i konjunkturuppgångar.
            Vi har aldrig haft så stor andel av arbetskraften i arbetsmarknadsåtgärder
            som vi har i dag, när vi står på toppen av konjunkturen. Då har
            vi ingen fallhöjd när konjunkturen vänder nedåt.
          </note>
          <note>
            Jag skulle tycka att det vore mycket bättre om finansutskottets
            ordförande kunde ägna sig något litet åt sakpolitiken och tala
            om vad det är för fel på idén att i dag dra ned på arbetsmarknadsåtgärderna
            och koncentrera sig på det som är spjutspetsuppgifterna och i
            stället skapa en arbetsmarknadspolitik som lägger en bättre grund
            för framtiden. Det tycker jag skulle vara intressant att höra
            vad Jan Bergqvist har att säga om.
          </note>
          <note type="speaker">
            Anf. 44 JAN BERGQVIST (s) replik:
          </note>
          <note>
            Fru talman! Om man skär ned på de resurser som står till förfogande
            för att hjälpa dem som är långtidsarbetslösa, dem som är arbetshandikappade
            och andra som har problem på arbetsmarknaden - det finns t.ex.
          </note>
          <note>
            stora regionala skillnader - innebär det att många enskilda individer
            får sämre möjlighet att få hjälp med att komma ut på arbetsmarknaden.
          </note>
          <note>
            Man kan åberopa den rapport som Karin Pilsäter åberopade, men
            om vi tittar på de erfarenheter som finns ute i olika regioner
            och erfarenheterna hos de enskilda människorna anser vi att det
            behövs en omfattande arbetsmarknadspolitik. Vi kan nu se hur långtidsarbetslösa
            kommer ut på arbetsmarknaden tusen efter tusen bl.a. med hjälp
            av de nya insatserna som vi har gjort. Det sätter vi oerhört stort
            värde på, och det är därför som vi är kritiska.
          </note>
          <note>
            Sedan vill jag skärpa tonen mot Karin Pilsäter.
          </note>
          <note>
            Det som hon replikerade på min kritik mot er nettoredovisning
            innebär i det närmaste goddag-yxskaft. Jag diskuterar alla sakfrågor.
            Vi har i utskottet utförligt också redovisat vår kritik mot Folkpartiets
            budgetalternativ. Jag är beredd att fortsätta den diskussionen
            både i dag och i andra sammanhang.
          </note>
          <note>
            Men Karin Pilsäter för diskussionen som att det inte har någon
            betydelse att man bryter mot budgetlagen. Det lät inte så i våras
            när vi hade en nettoredovisning som kunde diskuteras om den var
            lämplig.
          </note>
          <note>
            Men det fanns undantagsbestämmelser i budgetlagen som kunde motivera
            detta.
          </note>
          <note>
            Här kan man göra ett klart konstaterande att det är inget undantag
            beträffande inkomster som redovisas med inkomsttitlar, och det
            kan man inte bara bortse ifrån. Man kan inte vifta bort det och
            säga att det inte är någon viktig debatt. Det gör ju att ert budgetalternativ
            faller helt och hållet.
          </note>
          <note type="speaker">
            Anf. 45 LENA EK (c) replik:
          </note>
          <note>
            Fru talman! Jag tänkte ägna min replik åt människor av kött och
            blod, medmänniskor.
          </note>
          <note>
            Finansutskottets ordförande säger i inledningen av sitt anförande
            att solidaritet innebär att vi lever oss in i hur andra människor
            har det. Då undrar jag hur mycket finansutskottets ordförande
            har levt sig in i hur äldre kvinnor, pensionärer över 75 år, har
            det.
          </note>
          <note>
            Enligt Statistiska centralbyrån är det nästan en tredjedel av
            dessa kvinnor som lever under socialbidragsnivån efter ett långt
            och strävsamt liv med låga inkomster - många gånger fattigt och
            eländigt. På sin ålderdom tvingas de nu att leva under socialbidragsnivån.
            Har finansutskottets ordförande levt sig in i hur dessa äldre
            kvinnor har det?
          </note>
          <note>
            Den andra gruppen som jag vill ta upp är unga föräldrar och unga
            mammor som, om de är arbetslösa, studerande eller inte har arbetat
            under hela kvalificeringstiden, har föräldrapenningens grundnivå
            60 kr om dagen att leva på. Per månad blir det 1 800 kr att klara
            sig och sitt barn på.
          </note>
          <note type="speaker">
            Anf. 46 JAN BERGQVIST (s) replik:
          </note>
          <note>
            Fru talman! Jag har hemma i Göteborg kontakt med många pensionärer,
            inte minst en hel del äldre kvinnor. Jag fick ett brev från Ester
            Nagel, och jag har träffat henne i olika sammanhang. Hon skrev:
            Är det rimligt att jag efter det att min hyra är betald ska leva
            på 3 300 kr i månaden? Jag har talat med henne och vi har gått
            igenom situationen. Det finns många äldre som har det väldigt
            dåligt ekonomiskt.
          </note>
          <note>
            Det är en förklaring till att vi satsar på höjda bostadstillägg.
            Det har stor betydelse för just de pensionärer som har det sämst
            ställt. Inte minst i storstäderna där hyrorna är höga innebär
            höjningen av bostadstillägget en värdefull hjälp för att förbättra
            en besvärlig ekonomisk situation.
          </note>
          <note>
            Så jag försöker att sätta mig in i deras situation.
          </note>
          <note>
            Jag försöker också sätta mig in i barnfamiljernas situation.
            Jag kan hålla med om att det är för lite med
          </note>
          <note>
            60 kr om dagen. Vi får på olika sätt förbättra för barnfamiljerna.
            Att höja grundnivån i föräldrapenningen är ett sätt, men vi kan
            inte göra allt på en gång, det förstår Lena Ek. Som Yvonne Ruwaida
            redovisade har vi gjort stora insatser för att förbättra för barnfamiljerna,
            och vi är beredda att fortsätta med det undan för undan.
          </note>
          <note type="speaker">
            Anf. 47 LENA EK (c) replik:
          </note>
          <note>
            Fru talman! Det är viktigt med bostadstillägget, det har Jan
            Bergqvist alldeles rätt i. Men i den totala livssituationen är
            det fortfarande nästan en tredjedel av de äldre över 75 år som
            lever under socialbidragsnivån, och detta efter sex år av högkonjunktur.
            Jag konstaterar bara att man har prioriterat bort gruppen fattiga
            pensionärer.
          </note>
          <note>
            Utvecklingen går i riktning mot en pensionärsboom. Det saknas
            barn. Det är kris i befolkningsfrågan. Vi har upprepade gånger
            diskuterat i finansutskottet vad detta ger för effekter i statens
            budget framöver. Samtidigt sänder man signaler till barnfamiljer
            om att de inte ska klara sig på föräldrapenningen. De ska gå till
            det sociala. Vi har inte levt oss in i deras situation sedan 1987
            då nivån på 60 kr fastställdes.
          </note>
          <note>
            Jag tycker att det är förskräckligt. I enrum säger alla att det
            här inte är bra. Men nu har det gått ganska många år sedan 1987.
            Dessa problem har ju påtalats.
          </note>
          <note>
            En gång om året kommer statistik från Socialstyrelsen där denna
            grupp ständigt är överrepresenterad.
          </note>
          <note>
            Det vet man också ute i kommunerna. Ni har ju fortfarande många
            kommunalpolitiker i ert parti trots alla angrepp på kommunal självstyrelse.
          </note>
          <note>
            Är det inte förskräckligt att unga barnfamiljer tvingas att leva
            på denna nivå? Jag skulle inte klara mig på 60 kr om dagen.
          </note>
          <note type="speaker">
            Anf. 48 JAN BERGQVIST (s) replik:
          </note>
          <note>
            Fru talman! Vi bortser verkligen inte från de fattiga pensionärernas
            situation. Det är en helt felaktig beskrivning som Lena Ek gör.
            I själva verket höjer vi grundavdraget, vilket är till fördel
            för tre fjärdedelar av pensionärerna. En fjärdedel av pensionärerna
            betalar inte inkomstskatt. Där sätter vi in stödet där det är
            som allra viktigast, nämligen till boendekostnaderna. Vi förbättrar
            bostadstillägget, och det har betydelse för de allra fattigaste
            pensionärerna. Inte minst i stora städer där hyrorna är väldigt
            höga har höjningen av bostadstillägget utomordentligt stor betydelse
            för många enskilda pensionärer.
          </note>
          <note>
            När det gäller unga barnfamiljer är åtgärderna för att minska
            arbetslösheten och ungdomsarbetslösheten i grunden oerhört viktiga
            för att man ska komma till rätta med deras situation. Samtidigt
            förbättrar vi för barnfamiljerna med höjda barnbidrag och på andra
            sätt undan för undan. Vi sätter inte något stopp för reformarbetet.
            Men samtidigt är det så, som Lena Ek vet - inte minst efter det
            samarbete vi hade här i riksdagen under många år mellan Centerpartiet
            och socialdemokraterna - att pengarna räcker en bit, men de räcker
            inte till allt som man skulle önska sig omedelbart.
          </note>
          <note type="speaker">
            Anf. 49 GUNNAR HÖKMARK (m) replik:
          </note>
          <note>
            Fru talman! Jag vill gärna säga till kammaren att det inte alls
            är konstigt att Jan Bergqvist ägnar sig åt den bokföringspolitiska
            debatten. Han tyckte ju att det var fel av mig att ta upp frågan
            om arbetslösheten.
          </note>
          <note>
            Han tyckte att det var fel att peka på vad Socialdemokraterna
            numera bara räknar som 4 % arbetslösa och sade att det var att
            svartmåla. Man ska tydligen inte nämna det faktum att det finns
            ytterligare 12 % arbetslösa, förutom dem som av arbetsmarknadspolitiska
            skäl har blivit förtidspensionerade eller placerade i andra verksamheter.
          </note>
          <note>
            Det är just denna arrogans som jag tycker är viktig att ta upp,
            därför att det är fräckt av er gentemot landets arbetslösa att
            hävda att arbetslösheten bara är
          </note>
          <note>
            4 % när det i själva verket är många, många fler än de som ni
            nämner. Det allvarliga i detta är att det har direkta konsekvenser
            för den ekonomiska politiken.
          </note>
          <note>
            När jag sade att vi har en tid av försummade möjligheter menade
            jag just detta faktum att ni har försummat att föra en ekonomisk
            politik som skapar utbud av företagande och utbud av arbete som
            pressar ned arbetslösheten till en nivå som gör det möjligt att
            förena hög sysselsättning med en lugn ekonomisk utveckling. Ni
            har inte gjort detta, utan ni har ridit på och skrutit om högkonjunkturen.
          </note>
          <note>
            Som påpekades här tidigare är Sveriges utveckling ungefär densamma
            som i andra jämförbara länder. Det allvarliga, Jan Bergqvist,
            är att vi nu går in i en vikande konjunktur med en unikt hög arbetslöshet.
          </note>
          <note>
            Vi har aldrig på toppen av en högkonjunktur haft så många arbetslösa
            människor, oavsett om man mäter med era mått eller om man lägger
            till de mått som är relevanta för alla som är arbetslösa. Därför
            vill jag ställa frågan, Jan Bergqvist: Varför så rädd att nämna
            arbetslösheten vid dess rätta namn? Varför så rädd att redovisa
            dess omfattning? Och varför så rädd för att redovisa en politik
            för att få ned arbetslösheten?
          </note>
          <note type="speaker">
            Anf. 50 JAN BERGQVIST (s) replik:
          </note>
          <note>
            Fru talman! Vi har ju i finansutskottet haft en diskussion om
            arbetslösheten. Vi har då redovisat tabeller och olika tal, och
            vi har haft en diskussion om vad det är man ska redovisa osv.
            Det finns ingen som helst rädsla att redovisa arbetslösheten och
            olika aspekter på den. Det är tvärtom oerhört viktigt.
          </note>
          <note>
            Gunnar Hökmark kan inte ha fört särskilt noggranna anteckningar
            när han lyssnade på vad jag sade. Det är inget fel att ta upp
            en diskussion om arbetslösheten. Jag sade ju själv i mitt anförande
            att det är en avgörande fråga för framtiden.
          </note>
          <note>
            Det som är lite märkligt är Gunnar Hökmarks sätt att presentera
            utvecklingen. Han säger att i grunden har det inte blivit några
            förändringar. Det är naturligtvis att se på arbetsmarknaden med
            skygglappar.
          </note>
          <note>
            Det har ju skett en dramatisk sänkning av ungdomsarbetslösheten.
            Invandrare som har haft jätteproblem ser att de kan komma ut på
            arbetsmarknaden mer och mer nu, och långtidsarbetslösa kommer
            ut på arbetsmarknaden undan för undan i tusental. Och
          </note>
          <note>
            Gunnar Hökmark säger att ingenting har i grunden skett. Det är
            det som är fel. Man måste faktiskt se allt som händer. Det kan
            ju inte vara något fel att man då redovisar att den öppna arbetslösheten
            har halverats, eftersom ni sade att det i praktiken var omöjligt.
            Nu när det omöjliga är möjligt säger ni att det är ingenting värt.
          </note>
          <note type="speaker">
            Anf. 51 GUNNAR HÖKMARK (m) replik:
          </note>
          <note>
            Fru talman! När vi diskuterar arbetslösheten gör vi det utifrån
            utgångspunkten att det behöver föras en politik som gör att vi
            under lågkonjunktur och högkonjunktur kan hålla nere siffrorna
            för arbetslösheten och se till att så många som möjligt är i arbete.
            Det är viktigt för de enskilda människorna, för den sociala tryggheten
            och den sociala identiteten. Det är därför som det är allvarligt
            att ni fokuserar på ett begränsat mål som är statistiskt definierat
            på ett visst sätt i stället för att tala om hela arbetslösheten.
          </note>
          <note>
            Vi talar också om behovet av en långsiktig politik som skapar
            förutsättningar för att fler människor på längre sikt kommer i
            arbete.
          </note>
          <note>
            Det är klart att jag håller med Jan Bergqvist om att visst har
            det hänt någonting i bemärkelsen att fler har fått jobb. Det är
            fullkomligt uppenbart. Men det beror ju på konjunkturens upp-
            och nedgångar.
          </note>
          <note>
            Det unika nu är att vi aldrig har haft så många arbetslösa på
            toppen av en mycket långvarig högkonjunktur som är internationell.
            Det innebär att vi kan konstatera att det inte har genomförts
            de strukturella reformer som behövs för att pressa ned arbetslösheten
            så att den långsiktigt hade kunnat bli ännu lägre än vad den är
            i dag. Det är som om ni har försummat en tid av möjligheter. Det
            är allvarligt därför att det kommer att drabba många enskilda
            människor. Och det är ert ansvar. Det är naturligtvis inte Jan
          </note>
          <note>
            Bergqvists ansvar, utan det är Bosse Ringholms och regeringens
            ansvar, för inom vänsterblocket har man blockerat varandra så
            att inga åtgärder har genomförts.
          </note>
          <note>
            Men skryt inte med högkonjunkturen för den går över. Det som
            består är de politiska reformerna. Det ser vi i dag när vi drar
            nytta av 90-talets reformer.
          </note>
          <note>
            Därför borde vi se reformer i dag för framtiden. Det är i det
            avseendet ni har försummat en tid av möjligheter.
          </note>
          <note type="speaker">
            Anf. 52 JAN BERGQVIST (s) replik:
          </note>
          <note>
            Fru talman! Gunnar Hökmark tycks inte upptäcka hur isolerad han
            är i den här debatten. De andra borgerliga partierna har ändå
            gett en mer nyanserad och balanserad syn på den ekonomiska utvecklingen.
            För
          </note>
          <note>
            Gunnar Hökmark blir det mycket enkelt, nämligen att orsaken till
            att det gick så dåligt 1991 till 1994 är att det då var lågkonjunktur
            och att det går så bra nu för
          </note>
          <note>
            Sverige beror på att det är högkonjunktur. Det är lite väl enkelt.
          </note>
          <note>
            Det är i själva verket så att bakom de resultat som vi nu ser
            och som gör att Sverige har utvecklats så att vi har ett företagsklimat
            som är i internationell toppklass och som gör Sverige till ett
            oerhört spännande och intressant investeringsland i den tekniska
            frontlinjen ligger en lång rad av insatser som har med teknisk
            utveckling och forskning att göra. Det är kunskapslyft, kompetensutveckling
            och en oerhört mödosam budgetsanering och en massa saker som ligger
            bakom detta.
          </note>
          <note>
            Glöm inte att aldrig har bidragsberoendet varit så starkt som
            när de borgerliga regerade. Aldrig har arbetslösheten varit så
            hög i modern tid. Aldrig har vi haft så många arbetsmarknadsåtgärder
            som då. Det borde ändå stämma Gunnar Hökmark till viss eftertanke.
          </note>
          <note type="speaker">
            Anf. 53 YVONNE RUWAIDA (mp) replik:
          </note>
          <note>
            Fru talman! En av de reformer som genomförts i denna budget och
            som flera borgerliga partier verkar blunda för är faktiskt den
            gröna skatteväxlingen. Just nu pågår en klimatkonferens i FN:s
            regi. Utsläppen av koldioxid är ett av de största hoten.
          </note>
          <note>
            I dag kan man läsa i tidningen att ett par öar i Papua Nya Guinea
            inom fem år kommer att ha drunknat i havet på grund av växthuseffekten.
            Och vi kan gå närmare. I dag svämmar halva Sverige över, och det
            beror på växthuseffekten.
          </note>
          <note>
            Tidigare var ju forskarna oeniga och det har de varit i väldigt
            många år, men nu är forskare eniga om att växthuseffekten leder
            till mer kaotiska vädersituationer, till fler och hårdare stormar,
            översvämningar och torka. Växthuseffekten finns. Reformen om grön
            skatteväxling är en reform som Moderaterna inte ens vill ha och
            som de dessutom blundar för. Men fortfarande, trots den reform
            som genomförs nu och som är en bra början, behöver det göras mer.
          </note>
          <note>
            Transportkostnaderna är alldeles för låga. Det är lönsamt i dag
            att slakta gris i Danmark, att röka köttet i Frankrike, att skiva
            och paketera det i Tyskland för att sälja det som Tulip bacon
            i Sverige. Och det är lönsamt att transportkostnaderna är för
            låga. Vi har nu höjt dieselskatten med tio öre, men det är inte
            tillräckligt.
          </note>
          <note>
            Miljöchefen på ett av Europas största transportbolag, Shenker
            BTL, anser att vi måste höja dieselskatten ännu mer för att få
            åkerinäringen att minska transporterna. Det säger man t.o.m. inom
            transportbranschen.
          </note>
          <note>
            Är socialdemokraterna beredda att gå vidare och minska koldioxidutsläppen
            genom framtida höjningar av bensin- och dieselskatterna?
          </note>
          <note type="speaker">
            Anf. 54 ANDRE VICE TALMANNEN:
          </note>
          <note>
            Jag vill erinra om att repliken ska riktas till Jan
          </note>
          <note>
            Bergqvist. Gunnar Hökmark är inte den som står i talarstolen
            just nu.
          </note>
          <note type="speaker">
            Anf. 55 JAN BERGQVIST (s) replik:
          </note>
          <note>
            Fru talman! Jag är glad att jag fick frågan om den framtida miljön,
            för det är en av de stora ödesfrågorna. Det handlar om huruvida
            vi i dag är beredda att vidta sådana åtgärder att vi till kommande
            generationer kan överlämna ett gott och hållbart samhälle. Det
            är en stor utmaning. Det här är frågor som behandlats i samband
            med den gröna skatteväxlingen, men det är i ännu större utsträckning
            frågor som har tagits upp av utredningar som är klara. Det är
            Klimatkommittén,
          </note>
          <note>
            Kemikaliekommittén och Miljömålskommittén. De utredningsarbetena
            är färdiga, men det pågår ett beredningsarbete i Regeringskansliet.
          </note>
          <note>
            Jag hoppas att det kommer att bli ett brett och starkt stöd i
            riksdagen för att sätta upp etappmål så att vi kan nå goda miljömål
            framöver och att vi då ska ha kunnat utveckla strategier för att
            se till framtidens intressen; våra barn, barnbarn och kommande
            generationer.
          </note>
          <note type="speaker">
            Anf. 56 YVONNE RUWAIDA (mp) replik:
          </note>
          <note>
            Fru talman! Jag fick inget svar på om vi ska höja diesel- och
            bensinskatterna i framtiden.
          </note>
          <note>
            Det jag tycker är lite synd, och där hoppas jag att
          </note>
          <note>
            Socialdemokraterna kommer att komma till skott, är att man inte
            satt ned foten när det gäller hur man ser på den framtida utvecklingen
            av den gröna skatteväxlingen. Det är oerhört viktigt med tydliga
            signaler till näringslivet; till transportbolagen, till producenterna
            av bilar och lastbilar osv.
          </note>
          <note>
            Volvochefen gick ut och sade att vi behöver ökade bensinskatter.
            Det är en viktig signal för framtiden.
          </note>
          <note>
            Det har alltså t.o.m. Volvochefen sagt. Han säger att det är
            en svår men viktig uppgift för politiker att tydligt och visionärt
            ställa upp de här målen. Volvochefen tycker i dag att växthuseffekten
            är en av de största och viktigaste framtidsfrågorna.
          </note>
          <note>
            Konsum i Norrköping brukade tidigare köpa in ägg från en lokal
            producent som fanns en och en halv kilometer från Norrköping.
            Bonden brukade köra in äggen dessa få kilometrar, packa upp dem
            och ibland hämta trasiga ägg. Nu har man bestämt sig för att
          </note>
          <note>
            KF:s lagercentral i Västerås ska komma och hämta äggen och köra
            upp dem till Västerås där de förpackas. Sedan åker man med dem
            till Norrköping. Det blir en körsträcka på 68 mil för de här äggen.
            Innan dess var körsträckan tre kilometer.
          </note>
          <note>
            Detta är lönsamt på grund av dieselskattens nivå.
          </note>
          <note>
            Men vi kan inte bara se på vad som händer i Sverige.
          </note>
          <note>
            Vi behöver höja diesel- och bensinskatterna i framtiden, men
            vi måste också se till vad som händer på
          </note>
          <note>
            EU-nivå. Här bromsar Sverige i dag. Socialdemokraterna säger
            tillsammans med Moderaterna och Vänsterpartiet: Vi vill inte ha
            miniminivåer på miljöskatter på EU-nivå. Det är väldigt olyckligt.
            Här önskar vi en förändring av regeringens linje innan Nicemötet
            i december.
          </note>
          <note type="speaker">
            Anf. 57 JAN BERGQVIST (s) replik:
          </note>
          <note>
            Fru talman! Jag är inte beredd att här ge svar på konkreta skattefrågor.
            Det kommer för övrigt en skattedebatt om en liten stund. Däremot
            vill jag säga att vi i Socialdemokraterna är inställda på att
            det är fullt möjligt att driva utvecklingen så att vi får både
            fler jobb och bättre miljö. Det kan bli målkonflikter, men vi
            är beredda att arbeta för att lösa de konflikterna.
          </note>
          <note>
            I den socialdemokratiska riksdagsgruppen har vi så sent som i
            går tillsatt en särskild arbetsgrupp som ska göra att vi ägnar
            ännu större intresse åt frågan om grön skatteväxling. Sedan kommer
            mycket snart förslag från regeringen om miljömålen och om uppföljning
            av Klimatkommitténs förslag. Jag hoppas att vi ska kunna få en
            bred enighet i riksdagen om att ta itu med de här frågorna på
            ett rejält sätt.
          </note>
          <note>
            Anf. 58 Finansminister BOSSE RING-
          </note>
          <note>
            HOLM (s):
          </note>
          <note>
            Fru talman! Vi är på väg in i ett nytt skede i svensk ekonomi
            och svensk politik. Efter den katastrofala inledningen av 1990-talet,
            med regeringen
          </note>
          <note>
            Bildt, krisregeringen Bildt, kan man karaktärisera den politiska
            och ekonomiska utvecklingen så att det har handlat om tre olika
            faser.
          </note>
          <note>
            Det handlade om att reda ut den ekonomiska härva som regeringen
            Bildt ställde till med. Jag har full förståelse för att Carl Bildt
            inte vill vara närvarande vid den här typen av debatter med tanke
            på det konto som belastar honom för framtiden. Det är ju så att
            budgetsaneringen, som inleddes efter valet 1994, är ett arbete
            som har pågått under hela 90-talet. Det är ett arbete som fortfarande
            pågår i våra kommuner och landsting som ett resultat av den katastrofala
            inledningen av 90-talet.
          </note>
          <note>
            Nästa skede har varit arbetslöshetsbekämpning.
          </note>
          <note>
            Det är naturligtvis med stor stolthet som vi kan säga att vi
            i dag har nått ett av våra etappmål, det om 4 %
          </note>
          <note>
            arbetslöshet. Vi har halverat arbetslösheten. Vi har också halverat
            antalet personer i s.k. arbetsmarknadspolitiska program eller
            åtgärder. Det har ju redan framgått av debatten att Moderaterna,
            inte minst Lars
          </note>
          <note>
            Tobisson, sade att det var fullkomligt omöjligt att nå
          </note>
          <note>
            4 % arbetslöshet. Det var lika omöjligt, det var väl det
          </note>
          <note>
            Gunnar Hökmark alluderade på i sin inledning, som att hela världen
            skulle ha böckling som sin favoritmat.
          </note>
          <note>
            Jag förstår att Lars Tobisson inte har tid att delta i diskussionen
            i dag eftersom han väl nu åker runt och säljer, eller marknadsför,
            denna böckling världen över. Jag önskar honom all lycka och framgång
            i det arbetet, för det är en bra svensk exportartikel.
          </note>
          <note>
            Då måste man byta fot, som Gunnar Hökmark också gör i dagens
            debatt. Man sade att det var omöjligt att nå 4-procentsmålet,
            och så inser man att vi har nått målet. Då säger han nu att det
            var ett alldeles för blygsamt mål. Det borde ha varit 3 %, 2 %
            eller 1 %.
          </note>
          <note>
            Det var helt enkelt ett alldeles för litet mål. Ja, man kan ständigt
            fly från verkligheten på det sättet, Gunnar Hökmark.
          </note>
          <note>
            Nu handlar det om det tredje skedet. Vi har nått ett etappmål
            i fråga om arbetslösheten, men vi ska självfallet fortsätta att
            kämpa för att få ned arbetslösheten till ännu lägre nivåer och
            för att få upp sysselsättningen. Det tredje skedet handlar nu
            om att det finns utrymme för reformer åren framöver. Det är ett
            resultat av budgetsaneringen och av en enormt stark sysselsättningsutveckling.
          </note>
          <note>
            Då är det viktigt att veta vad det är för värderingar som ska
            styra dessa reformer. Vad är det för välfärdssamhälle som vi vill
            utveckla? Jag tycker att diskussionen här i dag har varit mycket
            belysande för hur skilda värderingar det finns mellan de politiska
            partierna om hur det framtida Sverige och den framtida välfärden
            ska se ut.
          </note>
          <note>
            Vi socialdemokrater vill på det sätt som Jan
          </note>
          <note>
            Bergqvist beskrev ha ett samhälle som präglas av rättvisa och
            solidaritet. Rättvisan är nära förknippad med tillväxten. Utan
            en rejäl tillväxt, utan jobb, går det heller inte att skapa rättvisa.
            Och utan en rejäl insats för att bekämpa klassamhället kan vi
            heller inte nå det solidariska samhället. Det är naturligtvis
            det som måste vara vägledande för de reformer och det arbete som
            vi har framför oss de kommande åren för att åstadkomma ett gott
            samhälle som ska präglas av solidaritet mellan människor och av
            en rättvisepolitik som kan bekämpa klassklyftor.
          </note>
          <note>
            Det är också viktigt med den ekonomiska framgång som vi har nu
            i Sverige att vi ser möjligheten att fortsätta ha denna framgång.
            När vi nu ligger på en mycket hög ekonomisk tillväxtnivå måste
            vi naturligtvis diskutera vad vi kan göra för att gå vidare och
            vidmakthålla de mycket positiva inslag vi har i svensk ekonomi.
          </note>
          <note>
            Det finns en kombination i budgetpropositionen av olika insatser
            för att inte minst stärka vårt utbildningsväsende - forskning,
            teknik och näringspolitik.
          </note>
          <note>
            Vi har vidare arbetsmarknaden, som kan fungera ännu bättre via
            olika insatser. Det finns också mycket annat, inte minst i fråga
            om den regionala balansen.
          </note>
          <note>
            Det kan, tillsammans med olika strukturinsatser, vara nycklar
            för att vi också ska kunna ha en bra ekonomi under en avsevärd
            tid framöver.
          </note>
          <note>
            Den allra viktigaste uppgiften tror jag framför allt är att återskapa
            framtidstron. Jag ser dagligen, tycker jag, exempel på hur inte
            minst barn och ungdomar känner mycket mer tillförsikt inför vårt
            samhälle och vår framtid än för bara några år sedan.
          </note>
          <note>
            Det är därför som uppgiften är, inte minst i många kommuner som
            fortfarande har stora svårigheter, att försöka skapa denna tillförsikt
            genom att se till att vi skapar ett gott samhälle just för barn
            och ungdomar.
          </note>
          <note>
            Flera talare har här tidigare redovisat de många reformer som
            vi genomför i form av höjningar av barnbidrag, maxtaxa, mer personal
            i barnomsorgen, pappamånad, 5 miljarder kronor mer till skolan
            under de närmaste åren, höjning av studiestöd och mycket annat
            som kan bidra till att skapa detta goda samhälle för våra barn
            och ungdomar i framtiden. De kan tillsammans också bidra till
            bättre förutsättningar för att vidmakthålla en tillväxt en bra
            tid framöver.
          </note>
          <note>
            Det kom i går nya nationalräkenskaper. Där konstateras att med
            den förändring som numera räknas så har vi under de tre senaste
            åren haft en tillväxt som har varit ungefär 1 % bättre än vad
            vi tidigare har kunnat notera. Vi har under det första halvåret
            i år haft en tillväxt som är 4 % bättre än förra året.
          </note>
          <note>
            Vi har en arbetslöshet som är nere på 4-
          </note>
          <note>
            procentsnivån. Vi har en sysselsättning som sedan den senaste
            mätningen har ökat med 3 %. Det finns nästa inga EU-länder som
            har haft en så kraftig sysselsättningsökning som Sverige har haft
            under senare tid.
          </note>
          <note>
            Vi har tillsammans med Storbritannien den lägsta inflationen
            bland EU-länderna. Detta som var en omöjlighet. Det beskrevs både
            av borgerliga partier och av ekonomer för några år sedan att det
            inte gick att kombinera en så låg arbetslöshet som vi har, en
            låg inflation och en bra tillväxt. Det har vi lyckats med genom
            den ekonomiska politik som har drivits under de senaste åren.
          </note>
          <note>
            Vi har ett gott orderläge för industrin. Vi har en snabb ökning
            av hushållens konsumtion i storleksordningen 5 %. Vi har en bra
            lönsamhet i våra företag. Vi har en stigande konkurrenskraft i
            näringslivet.
          </note>
          <note>
            Vi har en stark export. Den har ökat med 12 % under det senaste
            året. Och vi har ett fantastiskt överskott i vår handelsbalans.
            Nu senast var det 140 miljarder kronor.
          </note>
          <note>
            Det är en fullkomligt annan värld, Gunnar Hökmark och alla andra
            inom borgerligheten som var ansvariga för den katastrofala inledningen
            av 1990-
          </note>
          <note>
            talet, vi lever i i dag när det gäller ekonomi, politik och samhälle
            än den risiga inledningen på 90-talet.
          </note>
          <note>
            Då måste man ställa frågan: Ska vi tillbaka till inledningen
            av detta 90-tal igen som det har varit rop på från borgerligheten
            i hela debatten?
          </note>
          <note>
            Är det någon som i debatten har hört att Moderaterna ett ögonblick
            bryr sig om dem som är arbetsskadade och att de vill förbättra
            arbetsskadeförsäkringen nu när det finns tid för reformer? Är
            det en strukturreform som Moderaterna efterfrågar? Jag har inte
            hört det i debatten.
          </note>
          <note>
            Har någon hört Moderaterna och Gunnar Hökmark säga ett ord om
            hur viktigt det är att knäcka långtidssjukskrivningarna och göra
            någonting åt dem? Har Moderaterna haft något som helst engagemang
            för de arbetshandikappade och hur vi ska få ut dem på arbetsmarknaden
            i ett gott konjunkturläge?
          </note>
          <note>
            Har Moderaterna haft någon som helst sympati för de långtidsarbetslösa
            eller haft någon enda idé utöver alla andra saker som regeringen
            nu genomför för de långtidsarbetslösa? Har Moderaterna på något
            enda vis tagit upp invandrarnas situation, invandrarnas arbetslöshet
            och vikten för invandrarna att få integration i det svenska samhället?
            Har Moderaterna på något vis oroat sig för de pensionärer som
            har behov av reella bostadsbidragshöjningar åren framöver? Har
          </note>
          <note>
            Moderaterna i hela sin samhällssyn försökt se de grupper som
            nu när det finns tid för reformer har störst anledning att vara
            först i kön och vara prioriterade av dem som jag har nämnt?
          </note>
          <note>
            Jag har läst Moderaternas budgetalternativ, och jag tror att
            jag har läst det rätt, och Moderaterna vill slopa både förmögenhetsskatten
            och avkastningsskatten på aktier. Och det är väl mycket angelägnare,
            förstår jag, än både de arbetslösa, de långtidssjukskrivna och
            de arbetsskadade? Dessutom vill Moderaterna finansiera denna slopade
            förmögenhetsskatt och avkastningsskatten på aktier genom att sänka
            biståndet med 5 miljarder kronor. De fattiga länderna ska betala
            att de förmögna i Sverige blir ännu mer förmögna. Dessutom vill
            Moderaterna minska bidragen till skola, vård och omsorg med 15
            miljarder kronor. Och ni vill införa 75 % ersättning i trygghetssystemen
            och ytterligare en karensdag i sjukförsäkringen. Det är moderat
            ideologi. De som har det svårast och sämst i samhället ska vara
            med och betala ännu bättre förmåner för dem som redan har det
            bra i vårt samhälle.
          </note>
          <note>
            Mycket av diskussionen under de senaste åren har ju faktiskt
            handlat om våra kommuners och landstings roll. De är viktiga som
            en motor i hela vår välfärd och i hela vår ekonomi. Moderaterna
            föreslår alltså 15 miljarder kronor mindre till kommuner och landsting.
          </note>
          <note>
            När regeringen nu föreslår en höjning med 2,3
          </note>
          <note>
            miljarder kronor av statsbidragen till kommuner och landsting,
            då säger Moderaterna nej. När regeringen föreslår att vi ska satsa
            5 miljarder på skolan, säger
          </note>
          <note>
            Moderaterna nej. När regeringen föreslår att vi ska satsa 9 miljarder
            kronor på hälso- och sjukvården, då säger Moderaterna i stort
            sett nej till nästan hela förslaget. Och när regeringen nyligen
            fattade beslut om att ge 1,25 miljarder kronor till de kommuner
            och de landsting som har det allra svårast i Sverige just nu,
            då säger Moderaterna nej.
          </note>
          <note>
            Jag undrar hur de moderata kommunal- och landstingspolitiker
            som sitter ute i landet känner sig och hur de känner "stödet"
            från det moderata riksdagspartiet som ständigt bara försöker försvåra
            för de kommuner och landsting som har det svårast i Sverige just
            nu.
          </note>
          <note>
            Jag läste en intressant intervju med ett moderat kommunalråd
            i LO-tidningen häromdagen. Han talade sig varm för valfrihet.
            Av någon anledning så har valfrihet inte varit uppe så mycket
            i dag i Hökmarks och andras inlägg. Kommunalrådet fick följande
            fråga: Om nu ni i Täby kommun, som det handlade om, inte kommer
            att ha ett enda kommunalt daghem efter årsskiftet nästa år, vad
            är det för valfrihet för invånarna i Täby kommun?
          </note>
          <note>
            Då sade denne råe moderata politiker: Då får de väl söka sig
            på andra sidan kommungränsen, om de nödvändigtvis ska ha sitt
            barn på ett kommunalt dagis.
          </note>
          <note>
            Jag tycker att det är ett utomordentligt uttryck för den råa
            moderata ideologin. Jag ska gärna upprepa hans intervjusvar gång
            på gång, därför att jag tror att det är detta som valrörelsen
            kommer att handla om åren framöver, att det finns en djup klyfta
            mellan moderaternas syn på samhället och socialdemokraternas syn
            på samhället. Vi vill ha ett samhälle där det är valfrihet för
            alla, inte bara valfrihet mellan privata alternativ.
          </note>
          <note>
            Jag tycker att Karin Pilsäter hade en poäng i sitt anförande
            i dag. Hon sade att hon brukar bli anklagad för att vara en dysterkvist.
            Men hon sade att hon tycker att det är fördel Sverige just nu.
            Stockholm
          </note>
          <note>
            Open pågår ju denna vecka i Kungliga tennishallen, så jag tycker
            att hon har en poäng i att det är fördel
          </note>
          <note>
            Sverige just nu. Men jag tycker att Karin Pilsäter, i den här
            dysterkvistsrollen som hon brukar inta, i varje fall i denna debatt
            har blivit utkonkurrerad av herrarna Hökmark och Odell. De ligger
            långt före Karin
          </note>
          <note>
            Pilsäter i det avseendet just i dag. Det är alltså både fördel
            Karin Pilsäter och fördel Sverige just nu i den debatten.
          </note>
          <note>
            Lena Ek glömde en sak som jag är lite förvånad över att hon inte
            tog upp. Centerpartiet och den socialdemokratiska regeringen har
            ju haft ett gott samarbete under den förra mandatperioden, bl.a.
            när vi fastställde 4-procentsmålet. Jag tycker att vi har skäl,
          </note>
          <note>
            Lena Ek, att gratulera varandra till att vi har nått 4-
          </note>
          <note>
            procentsmålet. Det har Lena Ek och hennes parti också del i liksom
            många andra på svensk arbetsmarknad och i svenskt samhällsarbete.
            Det är utomordentligt tillfredsställande att vi har nått detta
            4-
          </note>
          <note>
            procentsmålet. Men sedan kände jag faktiskt igen
          </note>
          <note>
            Lena Ek. Jag kände igen att man är på väg in i en ny tid och
            en ny fas i svensk politik just nu. Sedan kom nämligen den långa
            raden, katalogen, av krav på reformer och nya utgifter från Lena
            Ek. Och då kände jag plötsligt igen Centerpartiet. Nu är Centerpartiet
            tillbaka till det gamla Centerpartiet som vill förbättra, bygga
            ut och ha mer offentliga utgifter. Då måste jag få ställa en fråga
            till Lena Ek. Varför ska detta centerparti då samarbeta med ett
            moderat samlingsparti som vill minska alla utgifter, ett centerparti
            som har rader av intressanta förslag - Lena Ek har påmint om många
            av dem här i debatten - om att öka de offentliga utgifterna? Varför
            ska detta centerparti alliera sig med ett parti, Moderata samlingspartiet,
            som vill göra motsatsen? Det går helt enkelt inte ihop. Det är
            ett moderat samlingsparti som på sikt ska ta bort en tredjedel
            av statens skatteinkomster, ett moderat samlingsparti som vill
            ha ett systemskifte och ha ett helt annat samhälle än det som
            Centerpartiet har arbetat för under senare år.
          </note>
          <note>
            Låt mig till sist få säga att i det nya samhälle, i den nya tid
            och den nya ekonomi som vi är på väg in i så är det väldigt viktigt
            att vi utnyttjar just denna fördel Sverige och att vi ser till
            att det är just värderingar om solidaritet och rättvisa som kommer
            att prägla politiken i Sverige åren framöver. Det är det bästa
            sättet att bekämpa att vi får tillbaka det klasssamhälle som finns
            i den moderata idévärlden.
          </note>
          <note type="speaker">
            Anf. 59 MATS ODELL (kd) replik:
          </note>
          <note>
            Fru talman! Bosse Ringholm utser sig själv till domare i den
            här dysterkvistkampen. Han har mycket goda chanser att själv vinna
            den.
          </note>
          <note>
            På senare tid delar han in politiken i tre faser.
          </note>
          <note>
            Först skulle det vara att reda upp efter regeringen
          </note>
          <note>
            Bildt. Denna regering har inte enbart lyckats rasera ekonomin
            och konjunkturen i Sverige, utan i Finland,
          </note>
          <note>
            Danmark, Tyskland och resten av industrivärlden som hamnade i
            ungefär samma situation som Sverige.
          </note>
          <note>
            Vi fick en värre situation på grund av att 80-talskrisen hanterades
            på ett så felaktigt sätt av tidigare socialdemokratiska regeringar.
          </note>
          <note>
            Den andra fasen är arbetslösheten. Den har ni halverat. Det skulle
            vara intressant om finansministern berättade vilken siffra över
            öppen arbetslöshet som ni kommer att skicka in till EU och OECD.
            Om jag inte misstar mig är den 5,2 %. Är det inte så, att om man
            ska ta den statistik som man använder sig av är den
          </note>
          <note>
            5,2 %?
          </note>
          <note>
            Sedan säger Bosse Ringholm att den tredje fasen är utrymme för
            reformer. Då frågar jag: När kommer förslag som kan minska de
            problem som gör att
          </note>
          <note>
            Stockholmsregionen nu börjar sacka efter? När får vi konkreta
            reformer på detta område?
          </note>
          <note>
            Fru talman! Slutligen handlar det om ert dråpslag mot låg- och
            medelinkomsttagare, mot familjer, pensionärer och ensamstående
            i tillväxtregionerna, som vi senare ska rösta om. Det gäller fastighetsskatten
            och taxeringsvärdena. I veckans nummer av tidningen
          </note>
          <note>
            Villaägaren läste jag de fullständigt cyniska uttalanden som
            finansministern gör angående detta. Där säger han: Jag tycker
            att fastighetsskatten är en bra beskattningsform eftersom ingen
            kan komma undan.
          </note>
          <note>
            Alla måste betala.
          </note>
          <note>
            På frågan om vad de pensionärer ska göra som nu tvingas gå från
            gård och grund säger han: Jag känner personer som när de haft
            svårt att klara kostnaderna och ändå vill leva kvar i huset lånat
            mer pengar.
          </note>
          <note>
            Är detta finansministerns svar till de människor som nu hotas
            av att få lämna sina hem?
          </note>
          <note>
            Anf. 60 Finansminister BOSSE RING-
          </note>
          <note>
            HOLM (s) replik:
          </note>
          <note>
            Fru talman! Först kan vi konstatera att vi inte tar ut någon
            ökad fastighetsskatt totalt sett för staten nästa år. Det är samma
            nivå på fastighetsskatten i kronor räknat nästa år som i år. Däremot
            sker det en omfördelning. Det intressanta är att även i t.ex.
          </note>
          <note>
            Stockholmsområdet kommer merparten av hushållen att få en sänkt
            fastighetsskatt nästa år, eftersom merparten av hushållen i Stockholmsområdet
            finns i hyreshusen. Det finns vissa grupper i Stockholmsområdet
            som kommer att få kraftiga ökningar av sin fastighetsskatt. Vi
            jobbar bl.a. med den s.k. begränsningsregeln som förhoppningsvis
            kan klara ut en del av de här problemen.
          </note>
          <note>
            Mats Odell nämnde hur Sverige har klarat sig jämfört med Finland
            och andra länder. Finland har en fantastisk tillväxt just nu.
            Den är t.o.m. högre än
          </note>
          <note>
            Sveriges. Men Finland har faktiskt inte lyckats knäcka arbetslösheten
            på det sätt som Sverige gjort.
          </note>
          <note>
            Sverige har haft en mycket medveten politisk linje att sätta
            arbetslösheten som första punkt. Det är kanske den stora skillnaden.
          </note>
          <note>
            Mats Odell representerar ju en del av borgerligheten, men jag
            vet inte vilken del av borgerligheten han representerar. Nu vill
            han plötsligt ha mer offentliga utgifter. Det är kanske Lena Ek
            och Centern som är den falang han tillhör. I vanliga fall är han
            ju oftast en blåkopia av Moderata samlingspartiet och tycker att
            de i första hand ska få ett systemskifte till stånd.
          </note>
          <note>
            Jag såg ett alldeles lysande inslag på Rapport för någon vecka
            sedan i samband med att de borgerliga partierna presenterade sin
            ekonomiska reservation.
          </note>
          <note>
            De ville göra gällande att de hade en gemensam uppfattning. På
            varenda fråga som reportern ställde till
          </note>
          <note>
            Mats Odell, Gunnar Hökmark, Lena Ek och andra fanns det en uppfattning
            som var ja och en som var nej. Det fanns ingen samstämmighet.
            Det fanns ingen samstämmighet om sjukförsäkringen, socialförsäkringen,
            värnskatten, inkomstskatten eller bolagskatten. Det var samma
            gamla borgerliga splittring.
          </note>
          <note type="speaker">
            Anf. 61 MATS ODELL (kd) replik:
          </note>
          <note>
            Fru talman! Finansministern lever kvar i det här genomsnittseländet.
            Det är genomsnittligt inget ökat uttag, säger han. Men tala nu
            om vad fastighetsskatten kommer att bli för de familjer som sitter
            och oroar sig och som räknar på detta! Ni har ju räknat fel på
            detta. När man nu börjar titta på hur det ser ut i verkligheten
            kan man se att dråpslaget är betydligt större än vad ni angav
            i budgetpropositionen. Det är alltså fråga om tusentals familjer
            som kommer att rökas ut ur sina hem. Sedan talar finansministern
            om att genomsnittligt är detta inga problem. Det är cyniskt.
          </note>
          <note>
            Finansministern talar om att de kan ta lån om de vill bo kvar.
          </note>
          <note>
            Sedan tycker han att jag vill ha ökade offentliga utgifter. Detta
            beror möjligtvis på att finansministern inte har läst vårt budgetförslag.
            Vi har ett utgiftstak för nästa år som ligger under regeringens.
            Vi har gjort en annan fördelning. Vi satsar bl.a. 3 miljarder
            mer på att kommunsektorn ska kunna klara av sina kärnuppgifter,
            att vi ska kunna få en värdig vård och en skola där barn lär sig
            läsa och skriva, att det blir ordning i skolan och att rättssamhället
            kan återupprättas. Det har vi satsat på, Bosse Ringholm. Men vi
            har besparingar också. Om han läser majoritetens betänkande ska
            han se att vårt alternativ går ihop. Det finns några budgetredovisningskritiska
            punkter, men att alternativet går ihop sammantaget har inte ifrågasatts.
          </note>
          <note>
            Slutligen frågar finansministern om vårt gemensamma alternativ.
            Låt mig konstatera att vi har gemensamma riktlinjer för hur politiken
            ska utvecklas framöver. Vi har fyra partier som går åt samma håll.
          </note>
          <note>
            Vi har lite olika profil, men den dag som väljarna ger oss mandat
            kommer vi att sätta oss ned och förhandla fram ett regeringsprogram.
            Det har ni inte gjort med
          </note>
          <note>
            Vänstern och Miljöpartiet. Ni spretar åt olika håll i alla de
            stora och för landets framtid viktiga frågorna.
          </note>
          <note>
            Anf. 62 Finansminister BOSSE RING-
          </note>
          <note>
            HOLM (s) replik:
          </note>
          <note>
            Fru talman! När det gäller den sista punkten är det ju så, Mats
            Odell, att ni i finansutskottet hade chansen att skriva en gemensam
            borgerlig reservation till regeringens budgetförslag. När ni får
            frågan, bl.a. i
          </note>
          <note>
            TV:s Rapport, om ni vill ha två karensdagar i sjukförsäkringen
            säger Gunnar Hökmark ja entusiastiskt och
          </note>
          <note>
            Bo Könberg från Folkpartiet säger nej. Då frågar reporten: Vill
            ni ha en nivå på 75 % i socialförsäkringen? Ja, säger Hökmark
            från Moderaterna entusiastiskt. Nej, säger Mats Odell. Så ställs
            frågan: Ska man slopa värnskatten? Nej, säger Centerns Lena Ek.
          </note>
          <note>
            Ja, visst ska man göra det, säger Mats Odell. Så ställs frågan:
            Ska man slopa den statliga inkomstskatten?
          </note>
          <note>
            Nej, säger Centerns Lena Ek. Ja, säger Hökmark. Till sist får
            man frågan: Ska vi ha högre bolagsskatt? Nej, säger Folkpartiets
            Bo Könberg. Ja, säger Mats Odell.
          </note>
          <note>
            Det var många ja och många nej, och det var mycket enighet i
            alla svaren. Det var ett samlat enigt alternativ till regeringens
            budgetproposition.
          </note>
          <note>
            Med det gamla systemet skulle fastighetsskatten ha ökat med 10
            miljarder kronor nästa år om vi inte hade gjort någon förändring
            i systemet, Mats Odell.
          </note>
          <note>
            Därför föreslår regeringen sänkta fastighetsskatter både för
            småhus och för hyreshus. Det innebär att de allra flesta som bor
            i hyreshus kommer att få skattesänkningar på sina fastigheter
            och ungefär hälften av småhusägarna kommer att få sänkta och den
            andra halvan kommer att få höjda fastighetsskatter.
          </note>
          <note>
            Jag är helt övertygad om att det, både via begränsningsregeln
            och på annat sätt, går att hitta metoder som gör att vi kan komma
            åt en del av de svårigheter som finns kring fastighetsskatten.
          </note>
          <note type="speaker">
            Anf. 63 KARIN PILSÄTER (fp) replik:
          </note>
          <note>
            Fru talman! Det här med att jag skulle vara en dysterkvist är
            nog någonting som bara lever bland manusförfattarna på Finansdepartementet.
            Det har inte stämt i någon av de debatter vi har deltagit i. Jag
            visste att det var en fördel att använda en sportterm.
          </note>
          <note>
            Då vaknade finansministern till och ändrade i sitt manus. Det
            är alltid roligt när man kan glädja folk genom att tala om saker
            som intresserar dem.
          </note>
          <note>
            Nu tänkte jag tala om en sak som intresserar mig och Folkpartiet
            väldigt mycket. Det gäller skolan. Om vi pratar om långsiktiga
            strukturreformer och inte bara om hur man hanterar konjunkturen,
            är ju skolan och elevernas undervisning för framtiden alldeles
            avgörande.
          </note>
          <note>
            Vi vet att vi står inför ett jätteproblem med lärarförsörjningen.
            Det är ett stort problem redan i dag.
          </note>
          <note>
            Med de stora pensionsavgångarna kommer det att bli ett jätteproblem.
            Då tycker vi att det är ett jätteproblem att ni och era kompisar
            är så otroligt motsträviga som arbetsgivare för att se till att
            lärarna kan få bättre betalt och bättre arbetsvillkor. Men här
            i riksdagen kunde vi åtminstone göra så att vi bestämde att man
            fick använda extrapengarna till skolan för att betala befintliga
            lärare för att stanna kvar.
          </note>
          <note>
            Jag skulle vilja be Bosse Ringholm förklara varför han tycker
            att man bara kan använda extrapengarna till att ta dit fler andra
            vuxna, elevassistenter osv. men inte kunna använda pengarna till
            det som är det allra viktigaste, nämligen lärarna till barnen.
          </note>
          <note>
            Jag skulle vilja upprepa den fråga som jag ställde i går men
            aldrig fick något svar när det gäller fastighetsskatten. Vi i
            Folkpartiet vill ha frysta taxeringsvärden tills vi kan få ett
            vettigt system, men det vill inte ni. Ytterligare ett problem
            är nu att taxeringsvärdena kommer att bli ännu mycket högre än
            vad de beräknades bli när ni gjorde budgeten. Det kommer att betyda
            att fastighetsskatteuttaget kommer att bli högre än vad som redovisas
            i budgeten. Jag skulle vilja veta om finansministern kan tänka
            sig nu, mot den bakgrunden, göra någonting åt det så att helt
            vanliga barnfamiljer kan ha råd att både bo kvar i sina radhus
            och också få någon liten hacka över till något annat än boendekostnaderna.
          </note>
          <note>
            Anf. 64 Finansminister BOSSE RING-
          </note>
          <note>
            HOLM (s) replik:
          </note>
          <note>
            Fru talman! Vem skulle tjäna på att man i dagsläget frös taxeringsvärdena?
            Vilken grupp skulle ha den största nyttan av att man fortsätter
            att frysa taxeringsvärdena? Självfallet den grupp som har den
            snabbaste utvecklingen på priserna på sina fastigheter. Den grupp
            som har villor med en snabb taxeringsvärdesutveckling skulle vara
            den stora vinnaren om vi fortsätter att frysa ytterligare något
            år. Via det förslag som vi har lagt fram, där halva Sverige på
            småhussidan och definitivt en stor majoritet av dem i hyreshusen
            får sänkta fastighetsskatter tror jag att vi bidrar inte minst
            till att skapa lite jämnare förutsättningar regionalpolitiskt
            på många håll i vårt land till mer rimliga kostnader. Det kan
            inte vara rimligt att fortsätta att sticka huvudet i sanden och
            säga att vi inte bryr oss om den väldigt snabba prisutveckling
            som sker exempelvis på fastigheter i Stockholmsområdet.
          </note>
          <note>
            Det är bra om vi på olika sätt kan bromsa upp den prisutvecklingen,
            för den är inte sund. Den kommer inte att ge folk möjligheter
            att få tillgång till bra bostäder i framtiden i Stockholmsområdet
            just därför att de borgerligt styrda, framför allt moderatstyrda,
            kommunerna i Stockholmsområdet ständigt vägrar att bygga bostäder.
            Det största hindret för en bra boendesituation i Stockholm är
            att borgerligt styrda, moderatstyrda, kommuner inte bygger några
            bostäder i
          </note>
          <note>
            Stockholmsområdet.
          </note>
          <note>
            Så skolan, Karin Pilsäter. Folkpartiets stora bekymmer är att
            när Socialdemokraterna och regeringen, Vänsterpartiet och Miljöpartiet
            föreslår 5 miljarder mer till skolan de närmaste åren lyckas ni
            inte samla borgerligheten att stödja ett sådant förslag. Det innebär
            att ni på borgerligt håll inte har några pengar vare sig för lärarlöner
            eller för att anställa nya lärare, eftersom ni säger nej till
            ett samlat borgerligt förslag.
          </note>
          <note>
            Till sist kan jag trösta Karin Pilsäter med att jag tyckte att
            i kampen om dysterkvisttiteln i dag är det
          </note>
          <note>
            Odell och Högmark som tar hem priset.
          </note>
          <note type="speaker">
            Anf. 65 KARIN PILSÄTER (fp) replik:
          </note>
          <note>
            Fru talman! Tyvärr gjorde finansministern så att han upprepade
            inlägget från i går, riktat mot Moderaterna. Jag är hjärtligt
            trött på era sandlådedebatter om vem som inte bygger bostäder
            var. I stort sett är det ingen som bygger några flerbostadshus
            i Stockholm, så det kan vi lägga åt sidan.
          </note>
          <note>
            Jag ställde en fråga i dag igen. Nu när taxeringsvärdena kommer
            att bli mycket högre än vad det såg ut när ni gjorde budgeten,
            kan ni då tänka er att omvärdera er inställning? Det är klart
            att man inte evigt kan ha ett sådant här system, men det kommer
            inget förslag till reformerad fastighetsbeskattning. Därför tycker
            vi att det är rimligt att man fryser tills man får ett nytt system
            med ett väsentligt lägre uttag av skatt som folk har råd med.
          </note>
          <note>
            Vad ni tänker göra i stället är att införa någon sorts konstig
            begränsningsregel som innebär att man inför nya marginaleffekter
            och tröskeleffekter för låginkomsttagare, i stället för att göra
            någonting åt själva grundproblemet, nämligen att skatten är alldeles
            för hög.
          </note>
          <note>
            Det vore bra om finansministern kunde svara på det.
          </note>
          <note>
            Sedan är det alltid det här att börja blanda in alla möjliga
            andra. Jag ställde frågan: Varför kan man inte få använda de extrapengarna
            i skolan till det som är allra viktigast, nämligen att se till
            att få behålla de lärare man har och kunna locka fler att bli
            lärare? Det vore mycket bättre om ni i regeringen engagerade er
            mer i det och möjligen också kom överens med era kompisar. Om
            de borgerliga inte är överens om något som vi ännu inte har förhandlat
            om men där vi har en gemensam inriktning, är ni ständigt överens
            om det som ni redan har kommit överens om. Det kan man se inför
            öppen ridå. Det behöver inga journalister ställa frågor om, utan
            den teatern kör ni fram själva alldeles frivilligt, hur oeniga
            ni än är om det budgetförslag som ni redan har lagt fram.
          </note>
          <note>
            Jag tycker att det vore bättre om vi kunde få ett besked från
            finansministern: Vad tänker ni göra för att man ska kunna se till
            att behålla lärarna i skolan, och hur tänker ni komma överens
            med era kompisar i
          </note>
          <note>
            LO och Vänstern om att man faktiskt måste satsa på lärarna, höja
            lärarnas status, höja attraktiviteten i läraryrket så att vi kan
            lägga en god grund för framtida utbildning åt våra barn?
          </note>
          <note>
            Anf. 66 Finansminister BOSSE RING-
          </note>
          <note>
            HOLM (s) replik:
          </note>
          <note>
            Fru talman! Det tycks ha gått Karin Pilsäter fullständigt förbi
            att under det 90-tal som vi har genomgått har lärartätheten på
            sina håll minskat i ungdomsskolan. Det är något som jag tror alla
            föräldrar, barn och ungdomar självfallet vill göra någonting åt.
            Jag tycker att det vore oerhört märkligt om Folkpartiet inte skulle
            vilja göra någonting åt detta, att Folkpartiet skulle negligera
            att denna personaltäthetsminskning som skett inte är ett samhällsproblem
            som borde åtgärdas.
          </note>
          <note>
            När regeringen i budgetpropositionen ger kommunerna en möjlighet
            att de närmaste åren återta lärare, skolpsykologer, kuratorer
            och annan elevvårdande personal som behöver anställas i skolan,
            startar
          </note>
          <note>
            Folkpartiet i stället en lönepolitisk diskussion, som ju ska
            skötas av arbetsmarknadens parter och inte från riksdagen. Det
            påpekande jag vill göra är att diskussionen faktiskt även ur Folkpartiets
            utgångspunkt är ganska irrelevant så länge det inte finns någon
            som helst enighet bland de fyra borgerliga partierna om att vi
            ens bör ha dessa 5 miljarder kronor till skolan. Jag tycker att
            det är tråkigt att de borgerliga partierna inte tycker att det
            är ett bra initiativ att förse kommunerna med 5 miljarder kronor
            de närmaste åren för att förstärka skolan och ge den möjligheter
            att återta en del av det som förlorades under 90-talet.
          </note>
          <note>
            Får jag säga till Karin Pilsäter om bostadsbyggandet i Stockholmsregionen,
            när hon säger att jag använder samma argument som jag använde
            i går, att det tyvärr är lika illa i dag som i går. Det byggs
            inga bostäder i Stockholmsområdet. Stockholms stad,
          </note>
          <note>
            Lidingö, Täby, Danderyd och alla andra moderatstyrda kommuner,
            påhejade av Folkpartiet, bygger inga bostäder. Det är den stora
            faran för ungdomen i regionen att om de inte får till stånd ett
            politiskt regimskifte i många kommuner i nästa val kommer det
            att bli en fruktansvärt svår bostadssituation åren framöver för
            alla ungdomar i Stockholmsområdet. Det har
          </note>
          <note>
            Folkpartiet och Moderaterna ansvaret för.
          </note>
          <note type="speaker">
            Anf. 67 GUNNAR HÖGMARK (m) replik:
          </note>
          <note>
            Fru talman! Finansministern verkar vilja använda den ekonomiskpolitiska
            debatten till att skoja lite grann om vem som är dysterkvist hit
            och dit i stället för att seriöst diskutera i en ekonomisk debatt.
            Jag håller i och för sig med om att det inte finns någon bättre
            bedömare av dysterkvistar än Bosse Ringholm.
          </note>
          <note>
            Jag skulle faktiskt vilja ge en komplimang. Jag vill påstå att
            Bosse Ringholm är en finansminister som alltid säger något nytt
            och spännande. Det är inte förutsägbart vad som kommer. Vi märker
            hela tiden att finansministern har lyssnat till debatten och svarar
            på de frågor som finns. Han går också in på djupet i en seriös
            ekonomisk debatt, inga slogan- eller slabangformuleringar där,
            utan han tar varje invändning på sakligt allvar. En spännande
            och vital debatt kan därmed föras.
          </note>
          <note>
            Efter det vill jag också ge honom en komplimang till att han
            också är återanvändningens mästare. Möjligtvis är det Miljöpartiet
            som har lett till att det inte finns någon formulering från en
            tidigare riksdagsdebatt som inte blir använd på nytt, men det
            för inte debatten ett steg framåt. Tvärtom ägnar sig Bosse
          </note>
          <note>
            Ringholm åt att - och nu talar jag allvar - faktiskt direkt sänka
            sig själv och sitt ämbete till att förvränga och felaktigt säga
            vad andra har fört fram.
          </note>
          <note>
            Jag ska ta två exempel.
          </note>
          <note>
            I Stockholmsområdet planeras det för närmare
          </note>
          <note>
            60 000 nya bostäder. Det är det ena exemplet.
          </note>
          <note>
            Det andra är att vi moderater föreslår mer pengar till skolan,
            inte mindre. Det är det andra exemplet. På motsvarande sätt använder
            Bosse Ringholm sanningen inom andra områden.
          </note>
          <note>
            Nu vill jag ställa en fråga till Bosse Ringholm om arbetslösheten.
            Han påstod nämligen att ingen har talat om arbetslösheten här
            i dag. Hur många människor i Sverige, hur stor procentandel, är
            arbetslösa i
          </note>
          <note>
            Sverige? SCB anger 16,1 %. Hur många anser Bosse
          </note>
          <note>
            Ringholm är arbetslösa?
          </note>
          <note>
            Anf. 68 Finansminister BOSSE RING-
          </note>
          <note>
            HOLM (s) replik:
          </note>
          <note>
            Fru talman! Den här debatten är ett utmärkt tillfälle för deltagarna
            inte bara att recensera varandra utan också och framför allt att
            föra en ideologisk diskussion om hur samhället ska se ut i framtiden.
            Jag skulle gärna vilja att Gunnar Hökmark återvände lite till
            politiken och ideologin och inte uppehåller sig vid statistiken,
            som för dagen tycks vara hans huvudämne.
          </note>
          <note>
            Jag vill ställa en fråga om valfriheten i samhället.
          </note>
          <note>
            Låt mig peka på den närliggande Täby kommun, där det moderata
            kommunalrådet säger: Man får väl välja att gå till en annan kommun,
            om man vill ha sitt barn på ett kommunalt dagis. Valfriheten ska
            alltså begränsas till olika privata alternativ. Det är enligt
            min uppfattning en oerhört begränsad valfrihet.
          </note>
          <note>
            Vad blir det för värn om de svaga i samhället om man som moderaterna
            konsekvent säger nej till alla de förstärkningar som regeringen
            föreslår för att kommuner och landsting ska kunna slå vakt om
            skolan, sjukvården, barnomsorgen, äldreomsorgen och pensionärernas
            standard? Moderaterna säger konsekvent nej till de pengar som
            vi nu vill satsa exempelvis på de kommuner och de landsting som
            har det allra svårast i landet. Vad ger det för välfärdssamhälle?
          </note>
          <note>
            Hur minskar man klassklyftorna om man inte ens vill åstadkomma
            en chans för dem som har det allra svårast, oavsett om det gäller
            fattiga kommuner eller fattiga landsting eller enskilda människor,
            pensionärer, barnfamiljer och andra, som behöver förstärka sin
            ekonomi? Moderaterna har den mycket cyniska inställningen att
            alla dessa får klara sig på egen hand.
          </note>
          <note>
            De ska inte ha samhällets hjälp utan får klara sig på något annat
            sätt.
          </note>
          <note>
            Vi ser från socialdemokratiskt håll samhällets resurser och politik
            som en möjlighet att minska klassklyftorna. Vi vill inte bara,
            som Gunnar Hökmark för dagen tycks vara intresserad av, i statistiken
            konstatera hur stora klassklyftorna är.
          </note>
          <note type="speaker">
            Anf. 69 GUNNAR HÖKMARK (m) replik:
          </note>
          <note>
            Fru talman! Jag tror att hela kammaren märkte att vi har en finansminister
            som inte vill och inte kan svara på de frågor som är uppe till
            debatt. Det är egentligen rätt sensationellt att finansministern
            här i dag när vi har en finanspolitisk debatt vägrar att ge en
            bild av hur han anser att arbetslösheten är i det svenska samhället.
          </note>
          <note>
            För någon vecka sedan triumferade han och åt tårta med anledning
            av att arbetslösheten kommit ned i 4 %. Men sedan har man blivit
            slagen på fingrarna.
          </note>
          <note>
            Det var en reklambluff, och arbetslösheten är större än så. Den
            är 16,1 %, om man räknar in de arbetslösa som är i åtgärder, latent
            arbetssökande och undersysselsatta. På detta sätt redovisar SCB
            arbetslösheten, men det vill finansministern inte gå in på, för
            då ägnar man sig åt statistik. I stället vill han diskutera hur
            man bekämpar klassklyftor.
          </note>
          <note>
            Bosse Ringholm! Avståndet mellan människor i det svenska samhället
            ökar just nu. Vi har en nyfattigdom och en växande segregation
            just på grund av en arbetslöshet som ni inte ens vill räkna på.
            Eftersom ni inte vill räkna på arbetslösheten för ni inte heller
            någon politik för att åtgärda den. Den stora bristen är att ni
            inte har utnyttjat högkonjunkturen till att driva en utbudspolitik
            som får in fler människor på arbetsmarknaden och som ger fler
            människor försörjning och en identitet i det svenska samhället.
          </note>
          <note>
            Kära kolleger och fru talman! Det som jag nu har sagt kommer
            Bosse Ringholm inte att svara på. Han har en färdigskriven lapp
            från förra årets budgetdebatt som innehåller den replik som han
            nu kommer att föra fram, och den är inte spännande för den ekonomisk-politiska
            debatten i Sverige.
          </note>
          <note>
            Anf. 70 Finansminister BOSSE RING-
          </note>
          <note>
            HOLM (s) replik:
          </note>
          <note>
            Fru talman! Den här debatten handlar liksom förra årets debatt
            faktiskt om värderingarna bakom den ekonomiska politiken. Gunnar
            Hökmark talar inte om värderingar. När jag talar om solidaritet
            och rättvisa vill Gunnar Hökmark självfallet inte visa upp sina
            värderingar, som handlar om egoism och klara-digsjälv-mentalitet.
            Det är fråga om ett motsatspar.
          </note>
          <note>
            Jag tror att få människor i vårt land vill ha ett samhälle som
            utvecklas efter de linjer som Gunnar
          </note>
          <note>
            Hökmark tycker är viktiga, nämligen att var och en får klara
            sig själv. Han behöver inte ens försöka attackera de klasskillnader
            som växer på många håll, inte minst i moderat styrda kommuner,
            där man inskränker valfriheten rätt ordentligt.
          </note>
          <note>
            Frågan om vilken arbetslöshet vi har i Sverige har ju besvarats
            tio gånger i debatten. Gunnar Hökmark har uppenbarligen varit
            någon annanstans under förmiddagen, när vi har konstaterat att
            vi har nått 4 %
          </note>
          <note>
            som ett delmål för den öppna arbetslösheten. Vi vill pressa ned
            arbetslösheten ytterligare. Vi vill se till att de deltidsarbetslösa
            får jobb i fortsättningen, och vi vill se till att fler människor
            kan komma in på arbetsmarknaden.
          </note>
          <note>
            Ett utmärkt sätt är att stödja förslaget om maxtaxan. Det är
            en väg att riva ned de hinder som kan finnas för att få fler människor
            som i dag står utanför arbetsmarknaden att komma in i arbetskraften.
            Vi vill via regionalpolitiken hjälpa dem som på olika håll i vårt
            land har svårt att få arbete. Allt detta handlar ytterst, Gunnar
            Hökmark, om att använda samhällets instrument och medel för att
            skapa ett jämnare och tryggare framtida Sverige, som barn och
            ungdomar känner sig välkomna i. Det är inte att förakta politiken
            som arbetsinstrument på det sätt som moderaterna gör.
          </note>
          <note type="speaker">
            Anf. 71 LENA EK (c) replik:
          </note>
          <note>
            Fru talman! Jag yrkar allra först för fullständighetens skull
            bifall också till reservation nr 14.
          </note>
          <note>
            Så över till den fråga om 4-procentsmålet som finansministern
            ställde i sitt anförande. Jag är uppriktigt glad över alla de
            människor som har fått arbete.
          </note>
          <note>
            Det slår an en sträng i själen på mig som centerpartist, eftersom
            jag trots att jag bara är 42 kommer ihåg när Thorbjörn Fälldin
            talade om 400 000 nya jobb och blev hånad för det.
          </note>
          <note>
            Men jag kan ärligt talat inte acceptera att man i de här siffrorna
            inte redovisar den andra halvan, nämligen de människor som finns
            i åtgärder av olika slag.
          </note>
          <note>
            Lägger man ihop den första halvan, som är jättebra, med den andra
            halvan, som inte alls är bra, blir det totalt en väldigt hög nivå,
            särskilt för den händelse att vi om 12-18 månader går in i en
            lågkonjunktur, som väldigt många tror. Då blir det jättebekymmer.
          </note>
          <note>
            Jag vill också svara på en annan fråga. Vi befinner oss i en
            fas liknande den när Gunnar Hedlund en gång tog upp en ideologisk
            debatt i Centerpartiet om ett socialt borgerligt eller progressivt
            borgerligt parti.
          </note>
          <note>
            Varför det? Jo, den tiden präglades av centralism, misslyckad
            regionalpolitik och en kollektivism där system sattes före människan.
            Det är tyvärr precis den inriktning som regeringspolitiken har
            fått under de senaste två åren. Det är anledningen till att vi
            har en gemensam första reservation tillsammans med de andra oppositionspartierna.
          </note>
          <note>
            Slutligen skulle jag vilja räkna upp några saker som vi har diskuterat
            under förmiddagen. Det är ett faktum att nästan en tredjedel av
            pensionärerna över
          </note>
          <note>
            75 år lever under socialbidragsnivån och att föräldrapenningens
            grundnivå för unga föräldrar inte har ändrats sedan 1987. Dessas
            ersättning är 60 kr per dag. Vi föreslår 200 kr, som vi tycker
            är mera rimligt.
          </note>
          <note>
            Det nya studiemedelssystemets återbetalningsregler snedvrider
            i förhållande till inkomsten och missgynnar dem som har en låg
            inkomst. Också skattesänkningarna missgynnar dem som har låg inkomst.
            Vi har en tydlig och grov lönediskriminering på arbetsmarknaden.
          </note>
          <note>
            Den fråga som detta leder mig att ställa till finansministern
            är: Är finansministern feminist?
          </note>
          <note>
            Anf. 72 Finansminister BOSSE RING-
          </note>
          <note>
            HOLM (s) replik:
          </note>
          <note>
            Fru talman! Den fråga som Lena Ek oftast har återkommit till
            i dag gäller de 60 kronorna i föräldraförsäkringen. Hon har gång
            på gång sagt att beloppet har varit detsamma sedan 1987. Jag har
            förgäves funderat över vad som hände medan Lena Eks parti satt
            i regeringsställning mellan 1991 och 1994. Var det möjligtvis
            så att beloppet höjdes från 60 kr men sedan sänktes igen? Jag
            kan dock inte erinra mig att det under den perioden gjordes någonting
            åt ersättningen om 60 kr, men det är möjligt att jag minns fel
            och att det ändå skedde något stordåd i början på 90-
          </note>
          <note>
            talet i den allmänna ekonomiska kris och förvirring som rådde
            under regeringen Bildt.
          </note>
          <note>
            Lena Ek! Thorbjörn Fälldin hade en gång som statsminister en
            ambition att skapa 400 000 nya jobb.
          </note>
          <note>
            Det blev inte så mycket bevänt med det där. Jag ska inte belasta
            Thorbjörn Fälldin med att en av hans efterträdare, Carl Bildt,
            åstadkom minus 500 000
          </note>
          <note>
            jobb. Det var ungefär motsatsen, men han lyckades i varje fall
            med sin ambition - om det nu var hans ambition att knäcka arbetsmarknaden
            på det sätt som han gjorde.
          </note>
          <note>
            Lena Ek! Centerpartiets politik presenteras i dag på många områden
            så att ni på många områden vill gå vidare och använda den offentliga
            sektorn som en möjlighet att utjämna skillnader och stärka svaga
            grupper. Jag är förvånad över att ni då vänder er till
          </note>
          <note>
            Moderata samlingspartiet, som har en helt annan syn i grundläggande
            frågor.
          </note>
          <note>
            Lena Ek säger till sist att de borgerliga har en gemensam reservation.
            Den är gemensam, men innehållet är inte särskilt gemensamt. När
            Moderata samlingspartiet vill slopa värnskatten säger Lena Ek
            och
          </note>
          <note>
            Centerpartiet nej. När Moderata samlingspartiet vill ta bort
            den statliga skatten säger Lena Ek och Centern nej. När Mats Odell
            vill höja bolagsskatten säger
          </note>
          <note>
            Lena Ek och Centern nej. Det är två skilda samhällssyner. Jag
            förstår inte riktigt varför Lena Ek hör hemma med de herrarna.
          </note>
          <note type="speaker">
            Anf. 73 LENA EK (c) replik:
          </note>
          <note>
            Fru talman! Jag räknade upp några områden där fördelningspolitiken
            är ytterst sned, där solidariteten inte finns och där det särskilt
            drabbar kvinnor. Jag avslutade med att fråga finansministern om
            han är feminist. I så fall skulle han se de strukturerna och vilja
            ändra på dem.
          </note>
          <note>
            Vi har diskuterat solidaritet och vanliga människors situation
            tidigare i dag. Hur känner finansministern inför det faktum att
            en tredjedel av landets pensionärer över 75 år lever under socialbidragsnormen?
            Vi går nu mot en pensionärsboom, med trevliga och bekymmersamma
            aspekter. Det föds alldeles för få barn i Sverige. I det läget
            får unga föräldrar signalen att de ska leva på 60 kr om dagen,
            1 800 kr i månaden. Det är också under socialbidragsnormen. Hur
            känner finansministern inför deras livssituation?
          </note>
          <note>
            Anf. 74 Finansminister BOSSE RING-
          </note>
          <note>
            HOLM (s) replik:
          </note>
          <note>
            Fru talman! Lena Ek har gång på gång demonstrerat att hon vill
            bygga ut välfärdssamhället på olika sätt. Hon har önskemål om
            ökat statligt engagemang och ökade statliga utgifter. Jag har
            sagt förut, och jag upprepar det gärna, att jag känner igen det
            gamla
          </note>
          <note>
            Centerpartiet som ett parti som vill bidra till minskade klyftor
            och minskade orättvisor.
          </note>
          <note>
            Det finns skäl att diskutera om man kan göra ännu mer för de
            äldre, de sämst ställda pensionärerna. Flera år i rad har vi höjt
            bostadsbidragen för dem. Vi kan fortsätta att både sänka skatt
            och höja bostadsbidrag för pensionärerna i framtiden också. Vi
            kan göra mycket för barn och ungdomar. Vi gör de närmaste åren
            en satsning på 10-15 miljarder kronor på våra barn och ungdomar
            inför framtiden - på maxtaxa, barnbidrag, skolan och mycket annat.
            Det finns många beröringspunkter. Centern skulle egentligen kunna
            ta upp de förslag som finns i det socialdemokratiska budgetförslaget.
          </note>
          <note>
            Lena Ek har vältaligt pläderat för ökade offentliga utgifter.
            Jag får det inte att gå ihop när hon försöker ge sken av att hon
            kan samarbeta med ett moderat samlingsparti som inte vill öka
            utan minska de offentliga utgifterna. Moderata samlingspartiet
            vill få till stånd ett systemskifte som minskar solidariteten,
            som spränger den. Det är raka motsatsen.
          </note>
          <note>
            Om Centerpartiet vill ha en utbyggd välfärd ska man inte söka
            samarbete med ett parti som i början på
          </note>
          <note>
            1990-talet lyckades rasera välfärden och uppenbarligen vill fortsätta
            på 2000-talet att minska solidariteten och öka klasskillnaderna.
          </note>
          <note type="speaker">
            Anf. 75 SIV HOLMA (v) replik:
          </note>
          <note>
            Fru talman! Det är positivt att höra att finansministern delar
            Vänsterpartiets syn att det är viktigt att prioritera åtgärder
            som minskar klass- och könsskillnaderna i välfärden. De behoven
            är viktigast att tillgodose av både solidaritets- och rättviseskäl.
          </note>
          <note>
            Jag vill också passa på att återgälda Jan
          </note>
          <note>
            Bergqvists tack för det konstruktiva samarbetet i finansutskottet
            mellan de tre partierna.
          </note>
          <note>
            Jag vill rikta en fråga till finansministern. Inför folkomröstningen
            om EMU föreslår vi att man tillsätter en parlamentarisk kommitté
            som bevakar att det blir en allsidig och saklig information från
            myndigheterna men också att det blir en rättvis fördelning av
            medlen mellan ja- och nejsidan. Hur ser finansministern på det?
          </note>
          <note>
            Dessutom har vi riktat kritik mot EU:s eurokampanj, som är påtagligt
            ensidig. Vi tycker att det svenska deltagandet bör avbrytas. Hur
            ser finansministern på det?
          </note>
          <note>
            Anf. 76 Finansminister BOSSE RING-
          </note>
          <note>
            HOLM (s) replik:
          </note>
          <note>
            Fru talman! Regeringen har nyligen tillsatt en kommitté som ska
            se på förutsättningar och villkor för ett eventuellt svenskt framtida
            deltagande i den europeiska valutaunionen. Det är ett arbete som
            kommer att pågå under något års tid. När det arbetet redovisas
            kommer vi att föra en fortsatt diskussion.
          </note>
          <note>
            Alla partier är överens om att själva ställningstagandet i EMU-frågan
            ska ske via en folkomröstning. Då finns det skäl att diskutera
            på vilket sätt vi kan hantera opinionsbildningen, fördela resurser
            och skapa grundval för en bra information och debatt. Många människor
            upplever dessa frågor som ganska komplicerade ekonomiska frågor.
            Jag utgår från att vi på samma sätt som tidigare kan hitta en
            samsyn mellan de politiska partierna om hur man hanterar sådana
            förberedelser.
          </note>
          <note type="speaker">
            Anf. 77 SIV HOLMA (v) replik:
          </note>
          <note>
            Fru talman! Jag uppfattade inte något svar från finansministern
            på min fråga om EU:s eurokampanj.
          </note>
          <note>
            Med anledning av det vill jag yrka bifall till vår reservation
            nr 3.
          </note>
          <note>
            Anf. 78 Finansminister BOSSE RING-
          </note>
          <note>
            HOLM (s) replik:
          </note>
          <note>
            Fru talman! Siv Holma talar om EU:s eurokampanj. Regeringen har
            lämnat information till både allmänhet och företagare om de förberedelser
            som görs inför den 1 januari 2002, när eurosystemet träder i kraft.
            Jag vet inte om det är det eller någonting annat som Siv Holma
            syftar på. Det är en oomtvistad och allsidig information som lämnas
            till hushåll och företag. Den uppfattas inte av någon som en propagandistisk
            del av EMU-diskussionen utan mer som ett sakligt underlag för
            de företag som i framtiden kommer att möta euro på sina fakturor
            och i sina kundrelationer.
          </note>
          <note type="speaker">
            Anf. 79 CARL FREDRIK GRAF (m):
          </note>
          <note>
            Fru talman! Jag vet inte hur många här i kammaren som har hört
            talas om Bo Bexander. Han är en sjukpensionerad fiskare. Hans
            far var fiskare. Hans farfar var fiskare. Och hans farfars far
            var fiskare.
          </note>
          <note>
            1948 byggde Bos far ett litet hus. I det huset lever Bo
          </note>
          <note>
            Bexander fortfarande. Men han lever på existensminimum. Det har
            fastighetsskatten sett till.
          </note>
          <note>
            Hade det inte varit för att hans vänner och bekanta hjälper till
            att betala fastighetsskatten skulle Bo Bexander ha fått lämna
            sitt hem för länge sedan. Man kan inte leva på utsikten, och det
            går inte att betala skatt med den heller, säger Bo och fortsätter:
            Man lever med en ständig oroskänsla i magen, och det är inte kul.
          </note>
          <note>
            Jag förstår att Bo är orolig över att behöva gå ifrån sitt barndomshem
            som hans far byggde, på grund av den socialdemokratiska skattebomb
            som snart briserar över våra bostäder. När man nu höjer taxeringsvärdena
            kommer många plånböcker att tömmas på grund av de ökade skatterna
            på fastigheter, trots att det enda man har gjort är att vilja
            bo kvar i sitt eget hus. Men det tar inte socialdemokraterna någon
            hänsyn till.
          </note>
          <note>
            Bo Bexander är ett av många exempel på att den enskilde blir
            illa klämd i dagens Sverige. År efter år har den svenska staten
            rullat ut sin makt på den enskildes bekostnad. Lagarna blir fler,
            reglerna likaså.
          </note>
          <note>
            Statens, kommunernas och landstingens utgifter ökar stadigt,
            och med dem skatterna. Den enskildes makt över sitt eget liv,
            sin framtid och sin vardag minskar i takt med att staten tar för
            sig. Vi får allt mindre frihet, allt mindre ansvar, allt mindre
            egenmakt.
          </note>
          <note>
            Det är egentligen först under det senaste decenniet som verkligheten
            har börjat komma i kapp den stora statens försvarare. Högskattestatens
            problem har blivit bitter verklighet för de många arbetslösa,
            för de familjer som inte får ekonomin efter skatt att gå ihop
            av egen kraft, för de som i dagarna försöker fundera ut hur de
            ska få råd med skatten på boendet.
          </note>
          <note>
            Fru talman! Vi moderater har konsekvent förespråkat andra lösningar.
            Vi tar vårt avstamp i idén om den enskildes rätt till frihet och
            makt över sitt eget liv. Men den stora starka staten har inte
            bara drabbat den enskildes frihet. Den medför också negativa effekter
            på arbete, ägande, sparande, företagsamhet och därmed Sveriges
            långsiktiga ekonomiska utveckling.
          </note>
          <note>
            Det handlar om företag som väljer att flytta produktion, forskning
            och ledningsfunktion från Sverige.
          </note>
          <note>
            Det handlar om ökad otrygghet bland landets familjer huruvida
            pengarna ska räcka till när skatten är betald.
          </note>
          <note>
            Det handlar om en svart sektor som breder ut sig.
          </note>
          <note>
            För att den enskilde ska kunna förverkliga sina egna drömmar
            och idéer och för att vårt samhälle ska kunna utvecklas på bästa
            sätt är det några principer som jag hoppas att alla i den här
            riksdagen är villiga att ställa upp på.
          </note>
          <note>
            · Det ska löna sig att arbeta, och man ska kunna leva på sin
            lön. Denna tes har vi moderater uttalat tidigare. Men den förtjänar
            uppenbarligen att upprepas, eftersom alla ännu inte förefaller
            att ställa upp på den.
          </note>
          <note>
            · Det är viktigt att människor ges möjlighet att ta ansvar för
            sig själva och för sina nära och kära.
          </note>
          <note>
            · Det är också viktigt att vi har en stark ekonomi med framgångsrika
            företag som kan ge jobb och tillväxt.
          </note>
          <note>
            · Det ska löna sig att utbilda sig och vara duktig på det man
            gör.
          </note>
          <note>
            · Människor ska uppmuntras att ta risker och våga investera i
            egna och andras idéer.
          </note>
          <note>
            · Kanske viktigast av allt är att vi har ett samhälle som uppmuntrar
            den enskilde att givet sina egna förutsättningar försöka förverkliga
            sina egna drömmar och idéer.
          </note>
          <note>
            Vi vill därför se en politik som handlar om att ge verktyg, inte
            pekpinnar, och erbjuder alla en valfrihet i det gemensamma och
            låter människor behålla större delen av resultatet av det egna
            arbetet och de egna ansträngningarna.
          </note>
          <note>
            Fru talman! Jag gör den enkla bedömningen att dessa principer
            ställer krav på sänkta skatter. Framför allt vill vi rikta in
            oss på de områden där vi tror att lägre skatter i ett samhällsekonomiskt
            perspektiv skulle vara särskilt nyttiga och välkomna för såväl
            den enskilde som för oss alla.
          </note>
          <note>
            Vårt främsta krav är en omfattande långsiktig inkomstskattereform
            där det är de små inkomsterna vi vill värna. Det är alltid de
            med de mindre medlen som drabbas hårdast av klåfingriga politiker
            med ambitioner att lägga sig i andra människors liv.
          </note>
          <note>
            Vi föreslår därför en kombination med tre generella moment.
          </note>
          <note>
            · Ett höjt grundavdrag till 50 000 kr för alla. Det ska uppnås
            senast år 2010. Under den treårsperiod som budgeten omfattar höjs
            det till maximalt
          </note>
          <note>
            36 000 kr för de flesta.
          </note>
          <note>
            · Ett förvärvsavdrag mot kommunalskatten på minst 15 % av förvärvsinkomsterna
            införs. Under budgetperioden når vi upp till 10 %, dvs. att 90
            %
          </note>
          <note>
            av en förvärvsinkomst blir skattepliktig.
          </note>
          <note>
            · Vi vill också ta bort den statliga inkomstskatten.
          </note>
          <note>
            Under budgetperioden höjer vi därför gränsen för uttaget av statlig
            skatt till den där egenavgifterna slutar, avskaffar värnskatten
            och sänker skattesatsen till 15 %.
          </note>
          <note>
            Vår målsättning är att på sikt helt avskaffa den statliga inkomstskatten.
            Det gör vi av flera skäl.
          </note>
          <note>
            · Om man avskaffar den statliga inkomstskatten kommer det att
            löna sig bättre att utbilda sig, att förbättra sin egen inkomst
            genom att byta jobb eller blir bättre på det man gör. Det är en
            bra princip.
          </note>
          <note>
            · Om den statliga inkomstskatten avskaffas kommer alla att betala
            samma procentandel av sin inkomst till skatt, samtidigt som de
            som tjänar mest också betalar mest i kronor och ören. Det är ett
            bra system.
          </note>
          <note>
            · Vi får dessutom ett enklare skattesystem. Behovet av särskilda
            regler för fåmansföretag minskar.
          </note>
          <note>
            Problemen med beskattningen av personaloptioner, som drabbar
            många anställda i nya och snabbväxande företag, minskar. Behovet
            av en särskild expertskatt för utländska experter - som vi ska
            debattera här i kammaren om 14 dagar -
          </note>
          <note>
            minskar. Vårt samhälle skulle bli en attraktivare plats för företag
            och människor att verka i till gagn för oss alla. Det skulle dessutom
            öka arbetsutbudet kraftigt, vilket är väldigt viktigt i den situation
            som ekonomin befinner sig i just nu.
          </note>
          <note>
            Vi vill genomföra denna reform steg för steg med en kombination
            av höjda grundavdrag och sänkt statlig inkomstskatt. Därigenom
            förbättrar vi möjligheterna för den enskilde att leva på sin lön.
          </note>
          <note>
            Vi moderater vill även, i motsats till dagens riksdagsmajoritet,
            se sänkta kommunalskatter. Många kommuner har till följd av statliga
            pålagor och ett orättvist utjämningssystem svårt att ge människor
            makten åter. Tvärtom kommer i många kommuner de skattesänkningar
            som riksdagen trots allt föreslår att ätas upp av höjda kommunal-
            och landstingsskatter.
          </note>
          <note>
            Fru talman! Ett annat stort bekymmer i dagens
          </note>
          <note>
            Sverige är fastighetsskatten, som jag inledde med att tala om.
            Denna djupt orättvisa skatt drabbar tusentals svenskar vars enda
            önskan är att bo i det egna hemmet. Hyresgästerna drabbas, och
            villaägarna drabbas.
          </note>
          <note>
            Likaså de som bor i bostadsrätt.
          </note>
          <note>
            Vissa drabbas dessutom hårdare än andra. Det gäller framför allt
            de pensionärer som bor i villa och som har lyckats betala av på
            sina lån. Dessa riskerar nu höjd skatt, precis som den pensionerade
            lågstadielärarinnan Inga Möller i Nacka, som i dagarna tvingas
            fyllnadsbetala 29 000 kr, eftersom hon har valt att bo kvar i
            huset även efter det att maken har gått bort. Andra, som Bo Bexander,
            får i och för sig sänkt fastighetsskatt, men får också höjd förmögenhetsskatt
            på samma hus.
          </note>
          <note>
            Det i dag främsta argumentet för fastighetsskattens förespråkare
            verkar vara att det är en svårflyttad skattebas. Det ligger naturligtvis
            i sakens natur att kapital, välutbildade personer och företag
            är mer lättrörliga skattebaser än fastigheter. Men det gör inte
            fastighetsskatten till en bra skatt för det. Tvärtom är det en
            djupt orättvis skatt.
          </note>
          <note>
            Vilka skatteteoretiska argument förutom orörligheten finns det
            för att beskatta fastigheterna? Först betalas det moms när huset
            byggs. Sedan betalas det moms på nästan alla driftskostnader.
            Att därutöver ta ut statlig skatt på boende ovanpå alla andra
            skatter är inte rättfärdigt.
          </note>
          <note>
            Ett hem ger ingen avkastning. Det är konsumtion av boende. Skatten
            varierar dessutom kraftigt och oförutsägbart både i tid och rum.
            Fastighetsvärdena stiger brant i attraktiva områden och därmed
            också fastighetsskatten. Resultatet blir att många inte längre
            kan bo kvar i sina hem. Är detta rättvist?
          </note>
          <note>
            Jag inser att fastighetsskatten inte kan avskaffas över en natt.
            Men vi skulle redan i dag i samband med dagens beslut kunna frysa
            taxeringsvärdena, halvera markvärdet som grund för dessa taxeringsvärden
            och börja att sänka skattesatserna.
          </note>
          <note>
            Vi moderater föreslår att skatten på småhus sänks till 1 % redan
            nästa år för att sedan sänkas med 0,1 %
          </note>
          <note>
            de kommande åren. Man ska också komma ihåg att basen för taxeringsvärdet
            blir lägre med vårt förslag än med regeringens förslag. Av det
            följer att också skatten blir lägre.
          </note>
          <note>
            Fastighetsägare drabbas på grund av de höjda taxeringsvärdena
            även av högre förmögenhetsskatter.
          </note>
          <note>
            Fler tvingas därmed betala förmögenhetsskatt på sitt boende,
            trots att varken lönen eller bankkontot ökat i värde, utan därför
            att tomten, väggarna och utsikten har ökat i värde.
          </note>
          <note>
            Vi moderater vill slopa förmögenhetsskatten så att inte de som
            har valt att äga sitt eget boende ska drivas från sitt hus. Nästa
            år vill vi avskaffa sambeskattningen och höja gränsen för när
            man ska börja betala skatten till 1,5 miljoner. Året därpå ska
            förmögenhetsskatten tas bort helt och hållet.
          </note>
          <note>
            Detta gynnar inte bara dem som har amorterat av skulderna på
            sitt hus utan gör också att fler av de 400
          </note>
          <note>
            kanske 500 miljarder kronor som i dag drivs ut ur landet på grund
            av förmögenhetsskatten kan användas för att skapa jobb och förutsättningar
            för företagande i Sverige.
          </note>
          <note>
            Tillsammans med bl.a. avskaffad dubbelbeskattning av aktier kommer
            dessa åtgärder att förbättra möjligheterna för att Sverige ska
            bli en långsiktigt bra företagarnation. Det är någonting som vi
            alla har glädje av.
          </note>
          <note>
            Fru talman! En av de frågor som man oftast möter när man träffar
            väljare är det aktuella problemet med de höga drivmedelsskatterna
            som har lett till rekordhöga bensin- och dieselpriser. Dessa skatter
            gräver djupa hål i hushållskassan, särskilt för dem som av olika
            anledningar är beroende av bilen. Men det gör det även mindre
            lönsamt att pendla till jobb på annan ort än där man bor. Där
            bilen tidigare skapade frihet och möjligheter ser vi nu inlåsningseffekter.
          </note>
          <note>
            Vi moderater föreslår att de höga drivmedelsskatterna sänks med
            70 öre nästa år på bensin respektive diesel. Dessutom vill vi
            se ett höjt reseavdrag för resor till och från arbetet. Det ökar
            rörligheten på arbetsmarknaden.
          </note>
          <note>
            Fru talman! Jag har i mitt anförande valt att nämna några av
            de motiv vi har för våra förslag till skattesänkningar liksom
            en del av de konkreta förslagen.
          </note>
          <note>
            Det är inte möjligt att i en debatt av detta slag redovisa alla
            olika detaljer i våra enskilda förslag. Det gäller t.ex. våra
            överväganden om företagsbeskattningen och förenklingar på det
            området, och det gäller kapitalbeskattningen och energi- och miljöskatterna.
            Det får redovisas i fortsatt dialog med medborgarna på annat sätt
            eller i denna kammare när de olika förslagen eventuellt kommer
            upp i annat sammanhang.
          </note>
          <note>
            Fru talman! När skatten sänks får medborgarna mer makt över sina
            egna pengar och över sina egna liv. Det är vad vi moderater tror
            är rätt och riktigt.
          </note>
          <note>
            Därför föreslår vi de förändringar vi gör - för att vi alla ska
            kunna växa lite som människor, som medborgare och som individer,
            inte för att kollektivets makt ska öka.
          </note>
          <note>
            Det är inget mindre än en frihetsrevolution vi förespråkar. I
            detta har naturligtvis mina motståndare i riksdagen rätt. Vi moderater
            vill gå längre än andra.
          </note>
          <note>
            Vi vill åstadkomma mer än andra. Vi vill ha mer frihet för den
            enskilde än andra.
          </note>
          <note>
            Bo Bexander, Inga Möller och alla andra svenskar behöver kunna
            känna trygghet i vardagen, känna att de kan få utforma sina liv
            efter egen vilja och efter egna förutsättningar. Alla behöver
            känna att de kan leva på sin lön eller sin pension. Alla behöver
            känna att de har makt över sin egen situation. Därför föreslår
            vi mer frihet. Därför vill vi minska på reglerna och krånglet.
            Därför står vi på den enskildes sida.
          </note>
          <note>
            Därför vill vi också sänka skatterna ordentligt. Det är dags
            för politikerna i denna kammare att sluta dela ut allmosor och
            försöka lägga livet till rätta för alla. Det är dags för en riktig
            frihetsrevolution, fru talman.
          </note>
          <note type="speaker">
            Anf. 80 PER ROSENGREN (v):
          </note>
          <note>
            Fru talman! Det kanske är bäst att inleda en sådan här debatt
            med att ställa sig frågan varför vi har skatter. Skatter har vi
            mycket för att finansiera den välfärd vi har byggt upp i landet.
            Vi har dem också för att fördela kostnader och välfärd mellan
            generationer och över tiden för enskilda människor, men också
            mellan människor i olika inkomstlägen.
          </note>
          <note>
            När man läser den gemensamma reservationen 1
          </note>
          <note>
            blir man lite konfunderad och inser att de borgerliga partierna
            har en lite annan uppfattning om detta. De säger nämligen så här:
            "Skatter är dock inte bara en fråga om vad vi som individer får
            för skattepengarna." Man vill väga in en massa andra saker i stället.
          </note>
          <note>
            Men om nu invånarna anser att det är ganska viktigt att kunna
            stanna hemma och få ersättning när man är sjuk, vad är då de borgerligas
            lösning? Jo, att skära ned när det gäller ersättning för sjuka.
            Folk som är friska ska alltså gynnas. Här menar vi att det är
            väldigt viktigt att alla ges lika förutsättningar. Man ska inte
            drabbas extra om man har ett högt sjuktal jämfört med någon som
            relativt sett är friskare.
          </note>
          <note>
            Carl Fredrik Graf säger att han vill ta bort den statliga skatten
            eftersom det kommer att öka incitamenten att byta jobb och man
            blir bättre på det man gör. Gå och säg det till jobbarna på Electrolux
            i Mariestad! Säg att de ska utbilda sig och söka nya jobb!
          </note>
          <note>
            Det finns inga andra jobb att söka, i stort sett. Och vilka ska
            vara i produktionen? Vad ni föreslår är att människor med höga
            inkomster ska gynnas. Och så tror ni att man ska få upp alla till
            de här höglöneyrkena. Men så är det ju inte. Det här innebär inte
            automatiskt att de som verkligen sliter och står för produktionen
            i landet inte skulle behövas.
          </note>
          <note>
            Jag ska ta upp en väldigt viktig fråga för Sverige och framtiden,
            nämligen den internationalisering som håller på att ske. Både
            Finansdepartementet och Riksskatteverket har bedömt, precis som
            Carl Fredrik Graf säger, att ungefär 500 miljarder ligger och
            skvalpar utanför landets gränser, pengar som kunde ha sparats
            i landet. Det viktiga i det fallet är då inte att avkastningen
            ska beskattas, utan de pengarna kanske investeringsmässigt hade
            varit bättre i Sverige, som Carl
          </note>
          <note>
            Fredrik Graf säger. Det är helt riktigt.
          </note>
          <note>
            Men är det då så nödvändigt att sänka eller ta bort skatten på
            utdelningar, som t.ex. Moderaterna föreslår? Här är det Moderaterna,
            Folkpartiet och Kristdemokraterna som föreslår det. Centern ställer
            inte upp på de andra tre partiernas resonemang när det gäller
            dubbelbeskattningen. Jag har suttit och tittat på de olika borgerliga
            partiernas förslag på skattesidan.
          </note>
          <note>
            Man har en gemensam reservation, men frågan är var den minsta
            gemensamma nämnaren finns när det gäller denna reservation. På
            skattesidan finns det knappt någon minsta gemensam nämnare värd
            namnet. Bolagsskatten - där har man olika uppfattningar.
          </note>
          <note>
            Värnskatten - där har man olika uppfattningar. Den statliga skatten
            vill Moderaterna ensamma ta bort. För att sedan få ihop det hela
            skriver man: "En . åtgärd kan vara en sänkning av arbetsgivaravgifterna."
            Men detta finns det ju ingen enighet om i det borgerliga blocket.
            "En annan . kan vara avskaffande av dubbelbeskattningen." Det
            här är ju patetiskt! Nästa gång tycker jag att ni kan formulera
            var sin reservation, så att man åtminstone vet vad som står och
            vad som gäller. Nu är det bara löjligt.
          </note>
          <note>
            Jag kommer nu tillbaka till internationaliseringen.
          </note>
          <note>
            Vad håller på att hända, t.ex. inom EU? Jag har här en väldigt
            intressant rapport från Europaparlamentet. Det är inte ofta vi
            vänsterpartister plockar fram arbeten därifrån, men här finns
            det verkligen fakta som visar att man börjar gå åt rätt håll.
            Detta dokument innehåller väldigt mycket av den politik Vänsterpartiet
            står för. Vad skriver man? Jo, man framhåller väldigt mycket Danmark
            och Sverige som goda föredömen när det gäller skatteväxling. Denna
            väg måste vi gå, skriver man. För att trygga miljön och minska
            klimateffekterna måste vi införa den typ av beskattning som Danmark
            och framför allt Sverige använder sig av. Då, om vi gör det, kan
            vi sänka skatten på arbete.
          </note>
          <note>
            Vad säger man mer? Jo, man säger dessutom att bolagsskatten generellt
            sett måste höjas inom unionen. Vi måste se till att den typ av
            illojal skattekonkurrens som förekommer i Europa försvinner. Bolagsskatten
            är också en ganska fast skattebas om man har gemensamma regler.
            Man går t.o.m. så långt att man säger: Vi kanske också måste titta
            på bokföringsoch avskrivningsregler, så att vi vet att vi beskattar
            bolagen lika mycket.
          </note>
          <note>
            Vad säger man om kapitalbeskattningen? Jo, den måste vi ha. Vi
            kan inte hålla på och beskatta bolagen och ha en lägre skatt på
            kapital än på arbete. Är det någon skattesänkning vi på sikt ska
            genomföra är det den som är sysselsättningsfrämjande, nämligen
            sänkt inkomstbeskattning. Men, menar man, det får inte innebära
            att man dränerar de enskilda ländernas ekonomi. Det är väldigt
            viktigt. Först när vi har pengar att klara skattesänkningar ska
            vi göra det.
          </note>
          <note>
            Precis på det sättet har nu majoriteten planerat:
          </note>
          <note>
            När vi har inkomster kan vi sänka. Vi är inte beredda att gå
            in i några experiment på 80 miljarder och sänka inkomstskatter
            eller skatter generellt.
          </note>
          <note>
            Detta är intressant. Här vill Moderaterna, och ibland hakar det
            ena och ibland det andra borgerliga partiet på de olika enskilda
            förslagen, gå in och sänka på kapitalbeskattningssidan och ta
            bort dubbelbeskattningen. Kristdemokraterna vill i och för sig
            höja bolagsskatten, men det vet jag inte om de får med sig
          </note>
          <note>
            Moderaterna på. Här spretar det alltså. Samtidigt pågår det ett
            internationellt arbete kanske inte med att harmonisera skatterna
            men åtminstone med att få ett skattesystem inom Europa på en viss
            nivå.
          </note>
          <note>
            När det gäller kapitalbeskattning har man inom
          </note>
          <note>
            EU föreslagit, hör och häpna, att man ska ha en källskatt på
            25 %. Därefter ska man gå över till uppgiftslämnande mellan länderna.
            Det här är väldigt intressant. Det som gör att man inte kan införa
            detta nu direkt är att man vill ha med ytterligare ett antal länder
            utanför EU - Schweiz, Liechtenstein, Andorra och inte minst USA.
            Det blir svårt att få med USA, säger alla. Det är inte så säkert.
            USA har utövat påtryckningar mot Schweiz för att Schweiz ska släppa
            på sina sekretessregler. USA är oerhört irriterat på
          </note>
          <note>
            Liechtenstein, Luxemburg, Andorra och Schweiz för att de har
            den typ av kapitalbeskattning de har.
          </note>
          <note>
            Schweiz har tagit detta till sig och börjat fundera på att släppa
            på sekretessen.
          </note>
          <note>
            Det sker alltså saker i Europa som gör att vi faktiskt kan börja
            diskutera att trygga skattebaserna. Då är det läge att sänka de
            skatter som är viktigast ur sysselsättningssynpunkt, och det är
            inkomstskatterna.
          </note>
          <note>
            Bolagsskatten bedömer man, i rapporten från Europaparlamentet,
            som en ganska fast skattebas. Det är mycket intressant. Det går
            stick i stäv med hela den moderata och borgerliga politiken.
          </note>
          <note>
            Det pågår också ett arbete, nämligen uppförandekoden, där man
            redan nu har nått vissa framgångar när det gäller viss form av
            illojal skattekonkurrens.
          </note>
          <note>
            Det här kommer i och för sig att ta lite tid, men de första stegen
            är trots allt tagna.
          </note>
          <note>
            Sedan till den mest inflammerade frågan på skattesidan. Det är
            naturligtvis fastighetsskatten. Man kommer att lägga fram ett
            förslag om en begränsningsregel som innebär att de lägst betalda
            kommer att få en fastighetsskatt som de kommer att klara av.
          </note>
          <note>
            Carl Fredrik Graf nämnde Bo Bexander. Det är helt riktigt, han
            kommer att gynnas av denna begränsningsregel. Han kommer att betala
            6 750 kr i fastighetsskatt, vilket är bra mycket mindre än de
            24 000-
          </note>
          <note>
            25 000 kr han betalar i dag.
          </note>
          <note>
            Men, och här är komplikationen, fastighetsskatten är inte den
            enda skatt som drabbar fastighetsägare när man räknar upp taxeringsvärdet.
            Det är förmögenhetsskatten. Här har vi ett problem. Vi har menat,
            och menar fortfarande, att ska man lösa problemet i detta sammanhang
            är det enda riktiga att i förlängningen faktiskt bara behöva ta
            upp halva taxeringsvärdet vid förmögenhetsbeskattningen. Då skulle
            vi lösa det problemet på ett ganska enkelt sätt. Det är en sak
            som vi tänker driva i de fortsatta förhandlingarna.
          </note>
          <note>
            Jag kan också bespara Carl Fredrik Graf en replik, eftersom jag
            vet att den frågan kommer upp. Jag stod nämligen här i talarstolen
            i våras och sade att när det gäller sambeskattningen ska jag inte
            stå här och säga samma sak i höst som jag gör nu i vår, och jag
            ska rösta på ett annat sätt. Nu har vi trots allt kommit halva
            vägen. Halva sambeskattningen är borta i och med att vi faktiskt
            har höjt fribeloppet till 1 ½ miljon.
          </note>
          <note>
            Man kan då säga att effekten av sambeskattningen har halverats.
          </note>
          <note>
            Nästa steg är naturligtvis att få bort den helt. Men ska jag
            välja mellan halva taxeringsvärdet på fastigheter och att helt
            ta bort sambeskattningen i förmögenhetstaxeringen anser jag att
            det är effektivast att ta bort halva taxeringsvärdet. Det får
            en träffsäkerhet som är betydligt bättre.
          </note>
          <note>
            När det gäller företagsbeskattningen är det bara att beklaga
            att man från regeringens sida ytterligare skjuter upp förändringarna
            i 3:12-reglera, klyvningsreglerna. Det är tråkigt. Man hade lovat
            att de skulle komma i höst, i november-december. Nu skjuter man
            fram detta till november-december nästa år. Det är bara att beklaga
            att man inte har nått resultat där.
          </note>
          <note>
            Tillsammans med 3:12-reglerna, klyvningsreglerna, handlar det
            naturligtvis också om ägarskiften och arvsbeskattning.
          </note>
          <note>
            Det finns andra frågor som vi också är intresserade av att ordna
            till så fort som möjligt. Det är skattetilläggen och den debatt
            som förs om dem. När den utredningen kommer under nästa år kommer
            vi säkert att se förändringar när det gäller skattetilläggen.
            Det är jag ganska övertygad om. Den proposition som kommer att
            läggas fram nästa år kommer att innebära förändringar. Då hoppas
            jag att vi kan ha den debatten bakom oss.
          </note>
          <note>
            Ytterligare en sak i det här sammanhanget är rättssäkerheten,
            dvs. den utdragna process som sker när det gäller skatteprocesser.
            Den är ganska förödande för enskilda, både företag och enskilda
            människor. Det är en sak som vi måste se över. Det är en sak som
            vi inom Vänsterpartiet kommer att prioritera.
          </note>
          <note>
            Slutligen, fru talman, har jag noterat att en del av de borgerligas
            fastighetsskattesänkningar ska finansieras med neddragning av
            räntebidragen. Det är ganska intressant. Hur får man träffsäkerheten
            att de som får sänkta fastighetsskatter verkligen är de som kommer
            att drabbas av räntebidragsförändringarna? Är det inte så att
            det är helt andra människor som kommer att drabbas av räntebidragsförändringarna?
            Jag vill ha en liten förklaring från de borgerliga. Det är tid
            för Kristdemokraterna, Folkpartiet och Centern, som har föreslagit
            detta, att förklara hur neddragning av räntebidragen ska kunna
            pareras med fastighetsskattesänkningar.
          </note>
          <note type="speaker">
            Anf. 81 CARL FREDRIK GRAF (m) replik:
          </note>
          <note>
            Fru talman! Utskottskollegan Rosengren gjorde en intressant exposé
            över den europeiska politiken, läget i landet och lite av varje.
            Han är också skicklig retoriskt när han försöker fånga in begrepp
            och säger att inom EU diskuterar man att det ska vara 25 % källskatt
            på kapitalinkomster. På sparande i bank, Rosengren, det vet Per
            Rosengren mycket väl. Vi talar inte om utdelningar och andra typer
            av avkastningar.
          </note>
          <note>
            När det sedan gäller den gemensamma borgerliga reservationen
            är det viktigt att understryka att vi är fyra olika partier. Den
            anger en inriktning för framtiden. Ska man gå på texterna i betänkandet
            har Vänsterpartiet ingen politik över huvud taget, fast man är
            ett självständigt parti, för man ställer ju upp på regeringens
            förslag i allt väsentligt. Då är det väl ändå bättre, om man är
            ett självständigt parti, att man tillsammans med andra kan peka
            ut inriktningen för framtiden och att varje parti sedan har sin
            egen profil.
          </note>
          <note>
            Min fråga till Per Rosengren med anledning av inlägget om den
            europeiska unionen är: Är Rosengrens slutsats att samarbetet inom
            den europeiska unionen behöver förstärkas och att EU är ett viktigt
            instrument för att utveckla medlemsstaterna i unionen? Det måste
            snarast tyda på att Rosengren nu har övergivit Vänsterpartiets
            krav på utträde ur unionen och i stället ser möjligheter.
          </note>
          <note>
            Till sist en kommentar till fastighetsskatten. Först lägger regeringen
            fram ett förslag som vi tar ställning till i dag. Det stöder Rosengren.
            Sedan får vi hoppas att det kommer en begränsningsregel nästa
            år. Vilken signal är det till människorna om att kunna känna trygghet
            och säkerhet i vardagen? Man vet att det blir förändringar till
            det sämre för många människor. Det framgår och det kommer att
            bli konsekvensen av dagens beslut. Men människor vet inte när
            begränsningsregeln kommer eller hur den kommer att vara utformad.
            Det vet Rosengren, även om han inte tycker att det är några problem.
            Men han vet säkert att man inom Finansdepartementet har stora
            problem att få ihop en fungerande lagstiftning i detta avseende.
          </note>
          <note type="speaker">
            Anf. 82 PER ROSENGREN (v) replik:
          </note>
          <note>
            Fru talman! Sparande i bank, ja, det är alldeles riktigt. Men
            vem hade trott att vi i dag skulle befinna oss vid den punkt där
            vi befinner oss, där detta nästan är föreslaget. Bara för ett
            halvår sedan var detta nästan omöjligt. Storbritannien och flera
            andra länder var emot. Nu har vi kommit dit.
          </note>
          <note>
            Nästa steg är naturligtvis att plocka in utdelningar även på
            aktier osv. Ingenting är omöjligt när det gäller beskattning.
            Det kan jag lova Carl Fredrik Graf och moderaterna. Vi är väldigt
            uppfinningsrika när det gäller det.
          </note>
          <note>
            Carl Fredrik Graf säger att man har en gemensam reservation för
            att peka ut inriktningen. Ja, inte ens riktningen skulle jag vilja
            säga att man kan peka ut när man läser den borgerliga reservationen.
            Det spretar så pass mycket att det inte ens är helt klart åt vilket
            håll man är beredd att gå, måste jag säga.
          </note>
          <note>
            När det gäller miljöbeskattningen är det oerhört viktigt att
            vi har överenskommelser inom Europa, och inte bara i Europa utan
            i hela världen. Där är EU ett första steg. Eftersom den organisationen
            finns är det naturligtvis nödvändigt att utnyttja den för att
            öka miljömedvetandet. Det har alltså ökat. Rapporten från parlamentet
            är ett unikt dokument, skulle jag vilja säga. Det är klart att
            vi måste utnyttja det.
          </note>
          <note>
            Den illojala skattekonkurrensen inom kapital- och bolagsbeskattningen
            måste vi, som EU också säger, bli av med. Det är klart att man
            ska använda den kraft som finns i EU för att komma till rätta
            med de problem som finns och även för att skapa och trygga skattebaserna
            i de enskilda länderna. Därmed inte sagt att vi ska ha överstatlighet
            när det gäller de enskilda ländernas beskattningsrätt, procentsatser
            osv.
          </note>
          <note>
            Däremot bör vi skapa en situation som innebär att den illojala
            skattekonkurrensen försvinner och att varje land kan trygga sina
            skattebaser.
          </note>
          <note>
            Sedan var det fastighetsskatten och begränsningsregeln. Jag tror
            att Carl Fredrik Graf kan vara ganska lugn. Det står aviserat
            att den ska träda i kraft den 1
          </note>
          <note>
            januari, och det blir en retroaktiv lagstiftning. Den är till
            fördel för de skattskyldiga, och därför är det inga problem att
            införa en sådan typ av beskattning.
          </note>
          <note type="speaker">
            Anf. 83 CARL FREDRIK GRAF (m) replik:
          </note>
          <note>
            Fru talman! Det är intressant att höra hur väl Rosengren talar
            om de möjligheter som finns med arbetet inom den europeiska unionen.
            Han kommer till slutsatsen att EU inte ska få en överstatlig beskattningsrätt.
            I det avseendet har jag samma uppfattning.
          </note>
          <note>
            Det ska ligga på varje land att slutligen bestämma över sina
            skatter. Det är ändå en positionsförändring i förhållande till
            EU-valrörelsen för några år sedan att
          </note>
          <note>
            Vänsterpartiet nu ser möjligheterna med det europeiska samarbetet
            - med lite olika utgångspunkter. Det är i så fall ett framsteg.
          </note>
          <note>
            Per Rosengren säger att ingenting är omöjligt när det gäller
            kapitalbeskattningen. Det tror jag inte när det gäller Per Rosengren.
            Hans innovativa förmåga när det gäller att höja skatter i vissa
            avseenden är dokumenterad.
          </note>
          <note>
            Jag tror emellertid att Per Rosengren och hans vänner i Vänsterpartiet
            inte riktigt kan bortse från att det också finns länder utanför
            den europeiska unionen. Det gör att min bedömning att det skulle
            bli en generell kapitalinkomstbeskattning för alla typer av kapitalinkomster
            på i storleksordningen 25 % är inte realistisk eftersom det finns
            möjligheter att placera kapitalet utanför den europeiska unionen.
          </note>
          <note>
            Diskriminerande, skadlig skattekonkurrens ska vi inte ägna oss
            åt. Vi är överens om slutsatsen att varje land i unionen ska själv
            göra de ekonomiska bedömningar som är relevanta och sedan bestämma
            vilka skattesatser som är lämpliga i olika avseenden.
          </note>
          <note type="speaker">
            Anf. 84 PER ROSENGREN (v) replik:
          </note>
          <note>
            Fru talman! Jag vet inte om mina skattehöjarambitioner är så
            särskilt dokumenterade. De senaste åren har jag mest varit med
            om att sänka olika skatter, framför allt har jag föreslagit olika
            typer av skattesänkningar. Det gäller även för framtiden. Det
            är beklagligt att man inte har tittat på 3:12-reglerna. Det är
            också ett sätt att visa att vi har förståelse för de problem som
            finns där.
          </note>
          <note>
            Man ska vara försiktig när man pratar om dokumenterade skattehöjningar.
          </note>
          <note>
            Det internationella samarbetet kommer inte att vara något större
            problem. Jag håller med Carl Fredrik
          </note>
          <note>
            Graf att man blir förvånad när det blir nivån 25 %
          </note>
          <note>
            generellt i kapitalbeskattning. Diskussionen började på 5-10
            %, sedan var den uppe i 15 %, sedan trodde alla att det skulle
            vara 20 %, och sedan kom plötsligt förslaget 25 % - med option
            på att även USA, Andorra, Liechtenstein och Schweiz ska komma
            med i systemet. Jag tror att både Carl Fredrik Graf, jag och många
            andra är förvånade.
          </note>
          <note>
            Det här har ändrat spelplanen lite grann. Verkligheten har förändrats
            de senaste månaderna. Internationaliseringens faror kanske kan
            tonas ned lite grann när man ser att man kan börja arbeta internationellt
            för att plocka bort och se till att varje land kan få en tryggad
            skattebas.
          </note>
          <note>
            Jag ser framtiden an med viss tillförsikt. Jag har visst förtroende
            för att det arbete som trots allt sker inom EU ska leda till att
            Sverige får behålla sina skattebaser, Danmark sina, Storbritannien
            sina, Spanien sina osv. Det handlar om att de enskilda länderna
            inte ska använda sig av illojal skattekonkurrens. Det är på det
            sättet vi måste jobba i Sverige hädanefter.
          </note>
          <note>
            Då kan vi också se till att vi kan trygga vår välfärd genom en
            gemensamt finansierad skattepolitik.
          </note>
          <note type="speaker">
            Anf. 85 HELENA HÖIJ (kd):
          </note>
          <note>
            Fru talman! På den tidigare debatten har vi förstått att internationaliseringen
            medför att vi går från nationella ekonomier till en global ekonomi.
            Sverige är ett litet land med en öppen ekonomi gentemot omvärlden.
            Detta medför att Sverige i stor utsträckning är beroende av hur
            skattesystem och regler ser ut i omvärlden, särskilt i våra viktigaste
            konkurrentländer.
          </note>
          <note>
            Om Sverige långsiktigt ska vara ett land för företagande, investeringar
            och tillväxt, går det inte att ha kvar skatter som gör att kapital,
            företag och kompetens har starka skäl att lämna landet.
          </note>
          <note>
            En anpassning av de svenska skatterna till nivåer som är jämförbara
            med våra konkurrentländer bör därför omgående påbörjas. I denna
            anpassning ligger sänkt kapitalskatt, ett avskaffande av förmögenhetsskatten
            och minskade marginalskatter för samtliga inkomsttagare. De skattesänkningar
            som nu är viktigast är de som direkt positivt påverkar utbudet
            av såväl kapital som arbetskraft. Jag vill understryka det som
            Mats Odell sade i sitt anförande om att långsiktigt vårda våra
            skattebaser.
          </note>
          <note>
            Såväl det europeiska som det globala perspektivet kräver en förhållandevis
            snabb anpassning av det svenska skattesystemet. I rapporten Vår
            förvaltning år 2010 - I globaliseringens spår från Riksskatteverket
            kommer utredarna fram till att det behövs skattesänkningar på
            åtminstone 100 miljarder. För att komma ned till genomsnittsnivåer
            för EU:s medlemsländer krävs skattesänkningar på ungefär 200
          </note>
          <note>
            miljarder. Det är naturligtvis en utmaning som vi borde ta ett
            gemensamt ansvar för i riksdagen. Vi kristdemokrater ser det som
            beklagligt att regeringen inte inleder ett långsiktigt arbete
            med målet att sänka skattetrycket nu när de statsfinansiella förutsättningarna
            finns. Målet på medellång sikt bör vara att nå ned till den genomsnittliga
            skattekvoten inom EU.
          </note>
          <note>
            Det skulle stärka grunden för en långsiktigt hållbar välfärdsutveckling
            i en alltmer global ekonomi.
          </note>
          <note>
            Vi kristdemokrater föreslår skattesänkningar, utöver regeringens
            förslag, med totalt 26,4 miljarder kronor år 2001. Till våra förslag
            på sänkta skatter hör t.ex. sänkt arbetsgivaravgift på 10 procentenheter
            på lönesummor upp till 900 000 kr, en successivt avvecklad förmögenhetsskatt
            och en avskaffad dubbelbeskattning.
          </note>
          <note>
            En jämförelse av skattevillkoren för ägande i EU-
          </note>
          <note>
            länderna visar att beskattningen är ungefär dubbelt så hård för
            en svensk som för en genomsnittlig aktieägare i övriga EU, vilket
            har bidragit till ett relativt sett lågt sparande i svenska hushåll.
            Enligt en rapport från
          </note>
          <note>
            Industriförbundet leder skillnaden i beskattning till att svenskarna
            tenderar att konsumera mer av sina inkomster medan utlänningar
            står för kapitalbindning.
          </note>
          <note>
            Eftersom vinsterna från ökad effektivitet och produktivitet i
            företagen tillfaller just ägarna, blir det till stor del utländska
            hushåll som får del av vinsterna i det svenska näringslivet.
          </note>
          <note>
            Om inte skattepolitiken får en ny inriktning kommer skattebasen
            att snabbt erodera. Redan i år - det har vi hört tidigare i debatten
            - beräknas minst 400
          </note>
          <note>
            miljarder kronor av de svenska hushållens sparkapital vara placerat
            utomlands.
          </note>
          <note>
            På inkomstskattesidan föreslår vi ett höjt grundavdrag, fördubblad
            skattereduktion för låginkomsttagare samt ett förvärvsavdrag.
            Dessutom föreslår vi att den s.k. värnskatten slopas. Vi upprepar
            vårt tidigare krav på sänkta skatter inom tjänstesektorn. Det
            gör vi i ett gemensamt förslag med de övriga borgerliga partierna.
          </note>
          <note>
            Fru talman! Det internationella perspektivet gör det omöjligt
            för ett land att hålla sig med ett skattetryck som avsevärt avviker
            från omvärlden. Vad hjälper höga skatter välfärden om skattebaserna
            är obefintliga? Det är svaga grupper som drabbas hårdast när kapital,
            företag och kunskap lämnar Sverige och tillväxten uteblir.
          </note>
          <note>
            Jag vill därför fråga utskottets ordförande vilken strategi socialdemokraterna
            har för att åstadkomma ett skattesystem som tål en globaliserad
            ekonomi.
          </note>
          <note>
            Fru talman! Vidare är ett viktigt mål för kristdemokratisk politik
            att så många som möjligt ska kunna leva på sin lön när skatten
            är betald. Skatten på låginkomsttagare är exceptionellt hög i
            Sverige. Principen om skatt efter bärkraft har tappat betydelse
            när skatt tas ut redan vid så låga inkomster som 8 900 kr.
          </note>
          <note>
            Dessutom sker det med en skattesats som i ett internationellt
            perspektiv är mycket hög. Vi har ju kommunala skatter på ca 30
            %. I t.ex. Storbritannien och
          </note>
          <note>
            Tyskland tas skatter ut med maximalt 20-25 %, men först vid inkomster
            på 50 000-60 0000 kr.
          </note>
          <note>
            Dagens skattesystem i Sverige gör att lågavlönade inte klarar
            sig på sin lön när skatten är betald. Det kränker den mänskliga
            integriteten att ena dagen utsättas för en så hög inkomstskatt
            att man nästa dag måste stå med mössan i hand och söka bidrag
            hos stat och kommun. Denna rundgång främjar varken ekonomiskt
            oberoende eller personligt ansvarstagande och måste snarast brytas.
            Vidare bör de val som människor vill göra, t.ex. öka eller minska
            sin arbetstid, inte påverkas negativt av kombinationen av statliga
            och offentliga regler. Vi behöver minska de s.k. marginaleffekterna.
            En alltför stor del av vår tillvaro bestäms genom ekonomisk-politiska
            beslut.
          </note>
          <note>
            Därför föreslår vi kristdemokrater en rad åtgärder på skattepolitikens
            område som gör att inkomsttagare får behålla en större del av
            sin lön och därmed får möjlighet att påverka och få kontroll över
            sin ekonomiska situation.
          </note>
          <note>
            Vi anser att inkomstskatten ska sänkas genom en kraftig höjning
            av grundavdraget, och det innebär rejäla förbättringar för alla
            inkomsttagare inklusive en stor grupp av dagens pensionärer. Vi
            föreslår en fördubblad skattereduktion för låginkomsttagare men
            vill samtidigt införa ett förvärvsavdrag för att minska marginaleffekterna.
            Skattereformens mål om enkelhet och en maximal marginalskatt på
            50 % bör återställas. Det innebär således att den statliga inkomstskatten
            ska vara maximalt 20 %.
          </note>
          <note>
            Hur ser Socialdemokraterna på att fler ska kunna klara sig på
            sin lön och inte vara beroende av bidrag?
          </note>
          <note>
            Så går jag över till fastighetsskatten. 1993 var den totala boendekostnaden
            som procentuell andel av hushållens disponibla inkomster i de
            europeiska länderna i genomsnitt 20 %, jämfört med Sveriges 30
            %.
          </note>
          <note>
            Med regeringens förslag kommer för många småhusägare andelen
            av den disponibla inkomsten som man betalar för boendet att öka
            ytterligare. Genom att tillåta att taxeringsvärdena skjuter i
            höjden i många områden accepterar regeringen kraftiga höjningar,
            inte bara när det gäller fastighetsskatten utan också när det
            gäller förmögenhetsskatten, för stora grupper som inte har så
            stora marginaler att leva på. Vi har fått exempel på det tidigare
            i debatten.
          </note>
          <note>
            Villaägarna har räknat ut att en tvåbarnsfamilj som bor i en
            medeltaxerad villa i Solna utanför
          </note>
          <note>
            Stockholms kommun och har en inkomst på
          </note>
          <note>
            250 000 kr kommer att behöva betala över 10 % av sin inkomst
            bara i skatter för sitt boende. Då har de i sitt exempel ändå
            räknat med den begränsningsregel som regeringen aviserat men som
            vi ännu inte har sett skymten av.
          </note>
          <note>
            I en debatt här i kammaren i går var vi flera ledamöter som försökte
            få finansministern att ge alla oroliga småhusägare lugnande besked,
            men utan resultat. I ett replikskifte med Mats Odell i debatten
            tidigare i dag sade finansministern ungefär så här om begränsningsregeln:
            Förhoppningsvis kan den klara ut en del av problemen. Det är föga
            lugnande, fru talman.
          </note>
          <note>
            Kristdemokraterna kan inte acceptera den kraftiga skattehöjning
            som regeringens förslag innebär för stora grupper. Jag får så
            gott som dagligen reaktioner på detta och vädjanden om att gripa
            in mot konsekvenserna av fastighetsskattesystemet. Fru talman!
            Jag vill därför avsluta mitt anförande med en vädjan om att regeringen
            överväger en fortsatt frysning av taxeringsvärdena. Fastighetsskatten
            drabbar alla, oavsett inkomst och betalningsförmåga - tvärtemot
            den skatteprincip som borde gälla i Sverige, dvs. skatt efter
            bärkraft. Fastighetsskatten hotar i vissa fall t.o.m. äganderätten
            för personer med låga inkomster som inte har råd att betala skatten.
          </note>
          <note>
            Kristdemokraterna stöder därför en sänkning av fastighetsskatten
            till 1,2 %, men vi finansierar därutöver en fortsatt frysning
            av taxeringsvärdena, som ett första steg mot lägre fastighetsskatter.
            Vi vill också, som jag sade tidigare, börja en avveckling av förmögenhetsskatten.
          </note>
          <note>
            Fru talman! Med det här vill jag avsluta mitt inlägg genom att
            instämma i Mats Odells yrkande om bifall till reservationerna
            1 och 13 med anledning av finansutskottets betänkande nr 1.
          </note>
          <note type="speaker">
            Anf. 86 PER ROSENGREN (v) replik:
          </note>
          <note>
            Fru talman! Jag skulle bara vilja fråga Helena
          </note>
          <note>
            Höij: Hur har ni tänkt er sänka kapitalbeskattningen?
          </note>
          <note>
            Det pågår nu en rörelse i Europa där man är beredd att genomföra
            saker som borde innebära att vi kan sitta ganska stilla med den
            kapitalbeskattning vi har i dag. Vad är det som gör att vi nu
            ska rusa åstad och kraftigt sänka kapitalbeskattningen?
          </note>
          <note>
            Sedan säger Helena Höij att man ska sänka skattetrycket när det
            finns ett statsfinansiellt utrymme. Ja, det kan vi vara eniga
            om - det är ganska riktigt. Vi har bedömt att det statsfinansiella
            utrymmet finns där det finns nu. Men ni vill ju t.ex. införa ytterligare
            karensdagar. Helena Höij säger att man ska kunna leva på sin lön.
            Ja, men hur ska den som är sjuk då och då kunna finansiera detta?
            Vad ni gör är att sänka skatten för höginkomsttagare.
          </note>
          <note>
            När jag läser ert förslag för att klara av detta med det här
            förvärvsavdraget, förstår jag inte riktigt hur ni resonerar. Ni
            ska alltså införa ett förvärvsavdrag på
          </note>
          <note>
            6,15 % av den taxerade inkomsten, och det ska bli ett statligt
            förvärvsavdrag. Hur har ni tänkt att detta ska fungera? Innebär
            inte det i detta läge att höginkomsttagarna återigen gynnas?
          </note>
          <note>
            När Helena Höij jämför med Storbritannien förstår jag var önskelandet
            finns. Men åk till Storbritannien och titta på de sociala klyftorna
            där! Är det ett sådant land ni vill ha? Helena Höij lyfter ju
            fram
          </note>
          <note>
            Storbritannien som ett föredöme, där man har låga skatter och
            där man kan leva på sin lön. Jag har varit i
          </note>
          <note>
            Storbritannien ganska ofta, och jag har sett hur det ser ut där.
            Om det är det samhället Kristdemokraterna önskar sig blir jag
            väldigt rädd.
          </note>
          <note>
            Helena Höij säger att hon inte har sett skymten av begränsningsregeln.
            Nej, jag förstår att Kristdemokraterna inte har läst Fastighetsbeskattningskommitténs
            betänkande. Där beskrivs stora delar av det förslag som kommer
            att läggas. Man behöver fila på det, och det är det man nu gör
            på Finansdepartementet.
          </note>
          <note>
            När Helena Höij säger att hon inte har sett skymten av det innebär
            det att hon inte ens har läst utredningen.
          </note>
          <note type="speaker">
            Anf. 87 HELENA HÖIJ (kd) replik:
          </note>
          <note>
            Fru talman! När det gäller kapitalbeskattningen hörde vi i Per
            Rosengrens inlägg här tidigare vilka problem det kunde innebära
            för många småhusägare som med de höjda taxeringsvärdena får en
            ökad förmögenhetsskatt. När vi pratar om att sänka skatterna på
            kapital och på förmögenhet handlar det inte bara om att komma
            till någon nivå som bestäms av länder utanför oss, utan det handlar
            också om att sänka skatterna så att kapital och förmögenhet stannar
            kvar och arbetar här. Lågt räknat är det i dag ett sparande på
            400 miljarder kronor som sker utanför Sverige.
          </note>
          <note>
            Det är 400 miljarder som hade kunnat göra ett gott arbete här.
            Det handlar inte bara om att lappa och laga med en specialregel
            mot oönskade konsekvenser av förmögenhet och kapitalbeskattning,
            utan också om att förmögenhets- och kapitalbeskattningen är skadlig
            för utvecklingen i Sverige och för tillgången på kapital.
          </note>
          <note>
            Vi vill ha ett sänkt skattetryck för samtliga. Kristdemokraterna
            säger att det behövs ett generellt sänkt skattetryck. Vi vill
            då sänka skatterna för företag och för inkomsttagare, inte minst
            för låginkomsttagarna, som internationellt sett har en väldigt
            hög beskattning i Sverige. Det var där som jag tog fram England
            som ett exempel. Övriga jämförelser med England är i det här sammanhanget
            ganska ointressanta.
          </note>
          <note>
            Jag kan försäkra Per Rosengren att Kristdemokraterna har läst
            Fastighetsbeskattningskommitténs förslag - ett förslag som har
            rönt ganska stor kritik.
          </note>
          <note>
            Om vi inte hade kritiserat det hade det kanske funnits en proposition
            på riksdagens bord. Men eftersom finansministern både i går och
            i dag i kammaren har sagt att det förhoppningsvis kan råda bot
            på en del av problemen är jag och många småhusägare oroliga.
          </note>
          <note type="speaker">
            Anf. 88 PER ROSENGREN (v) replik:
          </note>
          <note>
            Fru talman! Jag fick inget svar på frågan hur ni ska konstruera
            förvärvsavdraget så att det inte i första hand gynnar höginkomsttagare.
            Det är ju så de flesta av era förslag är.
          </note>
          <note>
            När det sedan gäller kapitalbeskattningen har jag förklarat att
            med det arbete som pågår inom EU nu kommer detta kanske att lösa
            sig. De pengarna kommer inte att behöva befinna sig i utlandet
            längre, utan de kanske kommer tillbaka till landet. Det är för
            mig helt obegripligt hur man kan föreslå någonting sådant som
            innebär att man går före och sänker kapitalbeskattningen och dränerar
            den skattebas som vi eventuellt kunde ha i framtiden.
          </note>
          <note>
            Är kapitalbeskattningen så mycket viktigare att man är beredd
            att försämra för de sjuka? De som har återkommande sjukskrivningar
            kommer ju att drabbas oerhört hårt av Kristdemokraternas förslag,
            och de kommer inte under några omständigheter att kunna leva på
            sin lön.
          </note>
          <note>
            Sedan sägs det att vi har hög skatt för låginkomsttagare. Ja,
            men vart man än kommer - om det är Schweiz, Storbritannien eller
            USA - och frågar hur det kan komma sig att de har så låg skatt
            säger de att de också har sjukförsäkringsavgifter.
          </note>
          <note>
            När vi var i Schweiz gjorde vi en överslagsberäkning - de sägs
            ju ha väldigt låga skatter för låginkomsttagare - men de lade
            in alla de obligatoriska avgifter som finns och som tas ut på
            precis samma sätt som skatt. Det visade sig att det skiljer ytterst
            lite i beskattningen. Är det ett sådant system som ni också vill
            införa? Ska det vara obligatoriska sjukförsäkringar eller ska
            vi ha någonting annat?
          </note>
          <note>
            För år 2003 redovisar ni högre inkomster av fastighetsbeskattningen
            än vad regeringen och samarbetspartierna gör. Hur kan det komma
            sig? Är det hyreshusen som ska klämmas åt? Ni har de facto högre
            siffror för år 2003 när det gäller inkomster från fastighetsskatten.
            Detta rimmar ganska dåligt med era skattesänkningsambitioner på
            området.
          </note>
          <note type="speaker">
            Anf. 89 HELENA HÖIJ (kd) replik:
          </note>
          <note>
            Fru talman! När det gäller Per Rosengrens sista fråga här kan
            jag bara hänvisa till den debatt som förut förts i denna kammare
            och även i medierna kring de beräkningskonventioner som gäller
            för hur man lägger upp en budget. Långsiktigt sänker vi uttaget
            av skatt på fastigheter. Det gäller då både fastighetsskatt och
            förmögenhetsskatt. Därmed tycker jag mig ha svarat på den frågan.
          </note>
          <note>
            Per Rosengren pratar så mycket om låginkomsttagarna och deras
            skatt. Anser Per Rosengren att skatten för låginkomsttagare i
            dag ligger på rätt nivå när så många som ändå har arbete och inkomst,
            men som på grund av sin försörjningsbörda och på grund av de höga
            skatterna, dagen efter det att de har betalat skatten måste gå
            till stat och kommun och begära bidrag? Är det rimligt att vi
            har den skattenivån för låginkomsttagare? Det måste ju vara konsekvensen
            av
          </note>
          <note>
            Per Rosengrens inlägg här.
          </note>
          <note>
            Per Rosengren talar om de återkommande sjuka.
          </note>
          <note>
            Det är inte så att Kristdemokraterna vill avskaffa begränsningen
            till maximalt tio karensdagar per tolvmånadersperiod. Det framgår
            tydligt när man läser våra motioner, så det får Per Rosengren
            göra en gång till.
          </note>
          <note>
            Det är vi som är sjuka lite då och då som ska vara med och betala
            för dem som är långvarigt och ofta sjuka. Ingen ska behöva drabbas
            av mer än tio karensdagar på ett år - alltså precis som i dag.
          </note>
          <note type="speaker">
            Anf. 90 ROLF KENNERYD (c):
          </note>
          <note>
            Fru talman! Det går bra för Sverige. Det är det mantra som socialdemokrater
            i allmänhet och statsministern och finansministern i synnerhet
            nu hjälps åt att sprida över landet. Just nu är det sant och det
            är resultatet av den mödosamma sanering av de gemensamma finanserna
            som pågick under hela 90-talet som har åstadkommit detta. Den
            här utvecklingen förstärks dessutom av att konjunkturutvecklingen
            i vår omvärld har betett sig hyfsat. Detta har lett till att näringslivet
            i dag i stort sett går för full maskin. Detta ger ökad sysselsättning,
            som i sin tur ger ökad köpkraft. Båda dessa företeelser ger större
            skattebaser och därmed högre skatteintäkter. I det korta perspektivet
            ser det alltså bra ut.
          </note>
          <note>
            Detta ger utrymme både för ökade kostnader och för skattesänkningar.
            Men det är oerhört viktigt hur dessa kostnadsökningar och skattesänkningar
            nu genomförs. Med 90-talets erfarenheter av 80-talets lättsinnespolitik
            och brist på framförhållning i den ekonomiska politiken i färskt
            minne borde vi akta oss för att på nytt hamna i samma situation.
          </note>
          <note>
            Det är nu som vi skapar grunden för den ekonomiska utvecklingen
            under det närmaste decenniet.
          </note>
          <note>
            Socialdemokraterna och deras samarbetspartier expanderar, ökar,
            utgiftssidan och sänker skatterna något, även om fastighetsskatten
            av allt att döma kommer att stiga för de allra flesta - och för
            många villaägare dramatiskt.
          </note>
          <note>
            Moderaterna å sin sida upprepar som vanligt sitt mantra: Rejäla
            skattesänkningar överallt, främst för höginkomsttagare, löser
            praktiskt taget alla problem.
          </note>
          <note>
            Centerpartiet arbetar för att långsiktigt, varaktigt och uthålligt
            sänka skattetrycket. Vikten av en anpassning av det svenska skattetrycket
            till ett slags
          </note>
          <note>
            OECD-nivå har ju tidigare här i debatten belysts och bejakats,
            t.ex. i replikskiftet mellan herrar Rosengren och Graf. Vi lägger
            stor vikt vid hur denna sänkning sker. Det är också viktigt att
            se till att strukturella åtgärder vidtas på kostnadssidan så att
            vi kan behålla en stabil samhällsekonomi, med utrymme för samhällsfinansierad
            välfärd och satsningar på utbildning och infrastruktur.
          </note>
          <note>
            Att lägga stor vikt vid hur skattesänkningarna ska ske innebär
            per automatik starka prioriteringsbehov.
          </note>
          <note>
            Vi kan inte, som exempelvis Moderaterna, sprida ut skattesänkningar
            över hela fältet. För övrigt anser jag att en av de viktigaste
            uppgifterna för de partier som har ambitionen att bilda en ny
            regering efter valet är att se till att skapa trovärdighet kring
            en skattepolitik som ger långsiktighet, som ger mer till dem som
            bäst behöver skattesänkningar och som ger utrymme för den samhällsservice
            som medborgarna har rätt att efterfråga.
          </note>
          <note>
            Vi har den ambitionen och vi vet att också Moderaterna har ambitionen
            att ingå i en ny regering. Men för att den ambitionen ska leda
            till önskat resultat är det alldeles nödvändigt att Moderaterna
            också både prioriterar och prioriterar om bland alla sina oändligt
            många skattesänkningsförslag.
          </note>
          <note>
            Fru talman! Våra tre främsta prioriteringar på skatteområdet
            är följande: sänkta arbetsgivaravgifter för småföretagen för att
            underlätta tillväxt och sysselsättning, sänkt fastighetsskatt
            för alla genom frysta taxeringsvärden och sänkt skattesats samt
            sänkta inkomstskatter för dem som bäst behöver det - med en sådan
            inriktning att man kan komma till rätta med de marginaleffekter
            som i dag är resultatet av skattesystem och olika former av inkomstberoende
            bidrag.
          </note>
          <note>
            Våra här redovisade prioriterade områden har tre viktiga saker
            gemensamt: De medverkar till en långsiktig och hållbar tillväxt.
            De ger stabilitet och förutsebarhet på fastighetsmarknaden och
            i näringslivet.
          </note>
          <note>
            De tar hänsyn till behovet av skattesänkningar hos dem som bäst
            behöver en förstärkning av sin hushållskassa för att bestrida
            sina vardagliga inköp.
          </note>
          <note>
            Det allra viktigaste inslaget bland våra förslag är alternativet
            till inkomstskattesänkning. I fortsättningen kommer jag att uppehålla
            mig vid detta.
          </note>
          <note>
            Många debattörer på skatteområdet talar ofta och engagerat om
            skadliga marginalskatter, dvs. den effekt som uppstår när ökad
            inkomst leder till högre beskattning genom att man överskrider
            t.ex. den gräns som medför statlig inkomstskatt. Den här effekten,
            marginalskatteeffekten, berör 17-18 % av dem som betalar inkomstskatt
            och uppgår till maximalt 60 % av den ökning som sker av inkomsten.
          </note>
          <note>
            I den allmänna debatten talas det betydligt mera lågmält om de
            marginaleffekter som är ett resultat av kombinationen högre skatt
            på grund av sänkta grundavdrag i skattesystemet och bortfallet
            av inkomstberoende bidrag i t.ex. sjuk- och eller arbetslöshetsersättningarna.
          </note>
          <note>
            Icke desto mindre och trots att det inte talas så mycket om dessa
            marginaleffekter är de ett besvärande faktum som ofta innebär
            att 80 % av en ökad inkomst går till staten och alltså enbart
            20 % till den enskilde.
          </note>
          <note>
            Det är dessutom så att det berör långt fler människor än de som
            berörs av den statliga inkomstskatten.
          </note>
          <note>
            För de människor som berörs av dessa marginaleffekter äts hela
            inkomstökningen upp när man går från bidragsförsörjning till arbetsförsörjning
            om man dessutom tar hänsyn till de ökade kostnader som uppstår
            i form av resor och mat när man tar ett arbete.
          </note>
          <note>
            Det är självklart att detta fenomen är oerhört frustrerande och
            dessutom, precis som Helena Höij pekade på, kränkande för de människor
            som berörs.
          </note>
          <note>
            Det innebär ju att det för många i dessa vanliga inkomstlägen
            inte är möjligt att förbättra sin ekonomiska situation genom att
            gå från bidrag till arbetsinkomst eller genom att ta ett bättre
            betalt arbete. Om alla som här i denna kammare och i debatten
            i övrigt säger att det måste löna sig att arbeta verkligen vill
            ge substans åt detta påstående är det framför allt i dessa låga
            och vanliga inkomstlägen som skattesänkningar måste sättas in.
          </note>
          <note>
            Fru talman! Jag tänker inte nu närmare gå in på tekniken och
            de olika stegen i vårt inkomstskatteförslag. Låt mig bara peka
            på att fullt genomfört innebär det en skatterabatt, alltså ett
            avdrag på skatten lika för alla inkomstlägen - det är viktigt
            därför att det ger samma värde oberoende av i vilken inkomstklass
            man befinner sig - på 10 000 kr. Det innebär också en förvärvsrabatt
            på upp till samma storleksordning för dem som förvärvsarbetar.
          </note>
          <note>
            Det här taket, Per Rosengren, är lösningen på det problem som
            togs upp i replikskiftet med Helena
          </note>
          <note>
            Höij. Det är spärren mot att förvärvsavdraget skulle gynna höginkomsttagare,
            vilket kristdemokraterna uppenbarligen inte har kommit på i sitt
            förslag. Men det är härmed serverat. Jag antar att vi vid ett
            genomförande så småningom ska kunna enas om en sådan lösning.
          </note>
          <note>
            Det som jag nu kort har redovisat ger skattesänkningar för dem
            som bäst behöver förstärka sin köpkraft. Det underlättar rekryteringen
            av arbetskraft i ett läge där vi av allt att döma behöver göra
            allt för att förse näringsliv och offentlig verksamhet med den
            personal man behöver det närmaste decenniet.
          </note>
          <note>
            Det leder med automatik till lägre kostnader för stat och kommun
            genom mindre belastning på olika bidragssystem och det leder sammantaget
            till ökad tillväxt och därmed till bättre välfärd.
          </note>
          <note>
            Fru talman! Sverige behöver förändringar på skatteområdet av
            det slag som jag nu har redovisat.
          </note>
          <note>
            Ett modernt, robust, stabilt och långsiktigt inkomstskattesystem
            som samtidigt sänker det offentliga utgiftstrycket är precis vad
            Sverige och Sveriges vanliga inkomsttagare behöver. Vi vill ge
            vårt bidrag i denna process. Så vitt nu kan bedömas krävs det
            en ny regering för att genomföra denna goda karamell.
          </note>
          <note>
            Om detta ska bli möjligt måste helt uppenbart moderaterna tona
            ned sina ytterligheter, t.ex. ett slopande av statsskatten i inkomstskattesystemet.
          </note>
          <note>
            Allra sist, fru talman, vill jag i likhet med Lena Ek yrka bifall
            till reservation 14.
          </note>
          <note type="speaker">
            Anf. 91 PER ROSENGREN (v) replik:
          </note>
          <note>
            Fru talman! Jag håller med Rolf Kenneryd om att man har diskuterat
            marginalskatteproblematiken när det egentligen är marginaleffekterna
            totalt sett som man borde diskutera. Men det är ju inget nytt.
            Det började vi göra redan vid skattesamtalen för två år sedan.
            Då fick vi ett ganska digert material. Det sitter också en utredare
            som tittar på hur man ska komma runt marginaleffekterna.
          </note>
          <note>
            Den enskilda faktor som påverkar marginaleffekterna mest är faktiskt
            de inkomstberoende dagistaxorna. Vi föreslår nu en maxtaxa som
            innebär att marginaleffekterna i det avseendet kommer att minska
            ganska ordentligt. Det kommer inte att kosta på att höja sin lön,
            att få ett högre betalt arbete. Det som då återstår är naturligtvis
            att titta på bostadsbidragens konstruktion, osv. Men maxtaxereformen
            kommer att undanröja en hel del av de här problemen. Det förvånar
            mig att det är så många partier som säger nej till en sådan reform
            i det sammanhanget.
          </note>
          <note>
            Sedan är det naturligtvis vänligt av Rolf Kenneryd och Centern
            att förklara för kristdemokraterna vad de menar eller borde ha
            menat när ni inför ett sådant här tak. Men det är fortfarande
            så när det gäller Kristdemokraternas och Centerns utformning,
            kombinerat med Moderaternas förslag om att man helt ska ta bort
            statsskatten, att det inte kommer att gå ihop. Nu markerar Rolf
            Kenneryd mycket tydligt vad det är som ska gälla. Det är Centerns
            politik som ska gälla.
          </note>
          <note>
            Kristdemokraterna har serverat en lösning, och man säger nej
            till moderaternas förslag.
          </note>
          <note>
            Kan vi verkligen lita på att det kommer att bli så i en eventuell
            borgerlig regering? Är det detta ni gemensamt kommer att gå fram
            med? Kommer man inte att gynna höginkomsttagarna? Är det det vi
            kan förvänta oss av ett eventuellt gemensamt borgerligt manifest?
          </note>
          <note type="speaker">
            Anf. 92 ROLF KENNERYD (c) replik:
          </note>
          <note>
            Fru talman! Det är alldeles rätt som Per Rosengren säger, att
            det resonemang kring marginaleffekter som vi för inte är något
            nytt. Men de lösningar vi för fram är nya. Det är det som är intressant.
            Jag tror i likhet med Per Rosengren att vi alla måste fokusera
            mer på denna företeelse i den allmänna debatten för att det ska
            få genomslog.
          </note>
          <note>
            Sedan säger Per Rosengren att maxtaxan har effekt på marginaleffekterna.
            Ja, det har den. Men den har också effekt på mycket annat. Det
            som Per Rosengren i tidigare replikskiften har kritiserat Carl
          </note>
          <note>
            Fredrik Graf och Helena Höij för, att gynna höginkomsttagare,
            är precis det ni nu gör med införandet av maxtaxan. Den motverkar
            dessutom andra lösningar när det gäller barnomsorgen. Den föser
            in praktiskt taget alla barn i den offentliga barnomsorgsverksamheten.
            Det är en självklarhet för oss att inte stödja ett sådant förslag.
          </note>
          <note>
            Sedan frågar Per Rosengren om vi kan lita på att det i en eventuell
            borgerlig regering blir tyngdpunkt på det som jag har sagt eller
            om det blir tyngdpunkt på något annat. Jag kan ju inte utfärda
            några sådana garantier. Men jag är personligen alldeles övertygad
            om att det inte finns några förutsättningar för att bilda en borgerlig
            regering med mindre än att vi kan göra trovärdigt att en sådan
            regering skulle föra en skattepolitik som gynnar folkflertalet.
            Det är därför jag är så angelägen att markera mot moderaterna
            som uppenbarligen har andra avsikter i detta hänseende.
          </note>
          <note type="speaker">
            Anf. 93 PER ROSENGREN (v) replik:
          </note>
          <note>
            Fru talman! Det är ett underligt resonemang att det är höginkomsttagare
            som gynnas i första hand. Vi har under många år förespråkat att
            man ska jämställa barnomsorgen med skolan och att den ska vara
            fri.
          </note>
          <note>
            Det faktum att vi har gratis skola skulle alltså gynna höginkomsttagare,
            om jag förstår Rolf Kenneryd. Det är faktiskt ett sätt att ta
            hand om våra barn, den uppväxande generationen, och det är i stor
            utsträckning en samhällelig kostnad.
          </note>
          <note>
            Sedan är det intressant att Rolf Kenneryd säger att det förhindrar
            alternativ barnomsorg. Jag kommer från Mariestad, och där finns
            det inget tryck på någonting annat än på den kommunala barnomsorgen.
          </note>
          <note>
            Trycket ligger på daghemmen. Det finns inget tryck på platserna
            i familjedaghemmen. Snarare tvärtom, det är en flykt därifrån.
            Det är daghem som efterfrågas.
          </note>
          <note>
            Om det finns privata alternativ inom barnomsorgen som administreras
            av kommunen ska taxorna gälla även där. Jag vet inte vad det är
            för typ av barnomsorg som Centerpartiet förespråkar. Är det att
            farföräldrar och morföräldrar i stället ska ta hand om barnen
            eller att någon förälder ska stanna hemma?
          </note>
          <note>
            Det strider då mot att man ska ges möjlighet att delta i det
            allmänna förvärvsarbetet, vilket trots allt är det som är grundläggande.
          </note>
          <note>
            Jag välkomnar en diskussion om ifall vi ska minska marginaleffekterna.
            Jag ser det som mycket viktigt. I det avseendet beklagar jag att
            skattesamtalen bröt ihop. Jag tror att vi där gemensamt över blockgränserna
            hade kunnat komma fram till hur vi skulle attackera den problematiken.
          </note>
          <note type="speaker">
            Anf. 94 ROLF KENNERYD (c) replik:
          </note>
          <note>
            Fru talman! Det här blev plötsligt en maxtaxedebatt mitt i skattedebatten.
            Den jämförelse som Per
          </note>
          <note>
            Rosengren gör är ju i hög grad haltande. Å ena sidan finns det
            en obligatorisk verksamhet, dvs. skolan, som självfallet ska vara
            avgiftsfri och tillgänglig för alla. Å andra sidan finns det en
            avgiftsbelagd barnomsorg som utnyttjas av dem som vill utnyttja
            den.
          </note>
          <note>
            Det är ett obestridligt faktum att det som nu sker genom införande
            av maxtaxa innebär just ett gynnande av höginkomsttagare. Det
            är otvetydigt på det sättet.
          </note>
          <note>
            Vad vi vill åstadkomma inom barnomsorgen är valfriheten att anordna
            den på det sätt som man själv finner bäst. De som vill gå ut i
            förvärvsarbete och använda kommunalt arrangerad barnomsorg, kommunalt
            finansierad barnomsorg med andra producenter eller helt privat
            finansierad barnomsorg må göra det. De som i stället väljer att
            stanna hemma för att ta hand om sina egna barn må också ha valfrihet
            att göra det. Det är viktigt att ge mera tid för barnen genom
            att själv ta hand om dem. Som Per Rosengren och andra mycket väl
            vet har vi lagt fram sådana alternativa förslag i den här kammaren.
          </note>
          <note type="speaker">
            Anf. 95 JOHAN PEHRSON (fp):
          </note>
          <note>
            Fru talman! Sverige skulle behöva en offensiv skattepolitik för
            att förstärka förutsättningarna för en långsiktigt hållbar tillväxt
            i vårt land. Det gäller att i goda tider rusta för framtiden.
            Det ger i dessa mer eller mindre goda tider möjlighet till ett
            visst handlingsutrymme, inte minst i skattepolitiken. Detta måste
            vi ta till vara.
          </note>
          <note>
            Den positiva bilden vi har i dag har sin grund i viktiga strukturreformer
            som genomförts under hela
          </note>
          <note>
            90-talet. Det blir därför ibland lite larvigt när några av de
            värderade kollegerna från regeringspartiet säger att de goda tiderna
            grundlades när Socialdemokraterna återfick makten 1994.
          </note>
          <note>
            Innan dess hade inte minst Folkpartiet och Socialdemokraterna
            tillsammans genomfört en viktig skattereform som bar en stark
            tillväxtprägel. Vi ville då tillsammans att det skulle löna sig
            bättre att arbeta, spara, utbilda sig och ta risker. Därefter
            har fler åtgärder vidtagits när det gäller åtstramningar, avregleringar
            och sådana reformer som den internationellt uppmärksammade pensionsreformen.
          </note>
          <note>
            Nu är det dags att gå vidare och vårda och värna det som har
            uppnåtts. Det gäller t.ex. att rusta sig för en skattepolitik
            i en alltmer lättrörlig värld och att tala väl om inte minst pensionsreformen.
            Här finns det dock mycket att önska. Inte så att Socialdemokraterna
            skulle sakna förmåga och vilja - det har de - men jag önskar att
            det fanns bättre inspiratörer.
          </note>
          <note>
            Politik, inklusive skattepolitik, handlar om att vilja i en miljö
            som i fråga om skatter är ganska krånglig och fylld av målkonflikter.
            Viljans styrka är kraftigt beroende av vilka inspiratörer som
            man väljer. Därför är det tråkigt att de inspiratörer som Socialdemokraterna
            har valt sprider tankar om att vi är färdiga med de stora strukturreformerna
            på skatteområdet. De skattesänkningar som kan genomföras handlar
            om fördelning och inte om framförhållning eller strategi.
          </note>
          <note>
            Det handlar också om att inspiratörerna mest saluför reformer
            som minskar utbudet av arbetskraft, bl.a.
          </note>
          <note>
            kortare arbetstid, längre semester, generösare arbetsskadeförsäkringar,
            arbetslöshetsförsäkringar och föräldraförsäkringar - detta när
            Sverige i stället behöver reformer som ökar utbudet av arbetskraft
            över ett brett fält. Annars är risken stor för överhettning och
            inflation. På lång sikt hotas dessutom tryggheten när alltfler
            går i pension, och då tänker jag på 40-
          </note>
          <note>
            talisterna.
          </note>
          <note>
            Dessutom gör man ingenting för att förbättra kapitalbildningen
            i Sverige, t.ex. genom att avskaffa förmögenhetsskatten eller
            se över kapitalskatter. Man gör ingenting för att öka den s.k.
            utbildningspremien efter skatt. Den senaste straffskatten på utbildning
            ligger kvar, dvs. värnskatten. Åt straffskatten som drabbar risktagande
            i allmänhet och företagare i synnerhet görs ingenting.
          </note>
          <note>
            Det behöver inte vara så här. Det finns socialdemokrater i andra
            länder som också har vilja, men de har klokare inspiratörer. Titta
            på Tyskland, t.ex. Där har den rödgröna koalitionen visat att
            man kan sänka skatten och reformera skattesystemet för att bättre
            rusta sig för framtidens utmaningar.
          </note>
          <note>
            Jag måste erkänna att ni har visat att ni faktiskt kan sänka
            skatten från våra internationella rekordnivåer. Det är bra, och
            det förtjänar ett visst beröm -
          </note>
          <note>
            man ska ju uppmuntra varandra - men den nuvarande profilen är
            allvarlig. Den handlar om konsumtionsbefrämjande skattesänkningar
            för att kompensera för pensionsavgifterna. Det saknas strategi.
            Man måste gå väldigt varsamt fram för att inte späda på en eventuell
            inflationsbrasa. Det är ju en klok insikt att man ändå går varsamt
            fram, men samtidigt förändras omvärlden allt snabbare.
          </note>
          <note>
            Det är också bra att man medger att det överskott som finns i
            statsfinanserna som är genererat av en ekonomisk konjunktur, kloka
            ekonomiska reformer och goda insatser av svenska företag och arbetstagare
            inte bara ska tillfalla staten utan att det också ska leda till
            sänkta skatter.
          </note>
          <note>
            Retoriken är ju väldigt viktig. Argumentationen är också viktig.
            Här har vi i Sverige genomfört ett pensionssystem som väcker internationell
            uppmärksamhet. För detta vill regeringen alltså kompensera. Vad
            vill man med en sådan obegriplig retorik? Det är svårt att förstå
            den om man åtminstone själv skulle tro på de strukturåtgärder
            som är genomförda, att det är bra för Sverige att vi har ett bra
            och starkt pensionssystem. Den breda pensionsöverenskommelsen
            borde få fler efterföljare på skatteområdet - jag kommer till
            skattesamtalen senare.
          </note>
          <note>
            Förmögenhetsskatt och värnskatt motiveras med någon sorts socialdemokratisk
            rättvisa. Politik och skatter handlar om principer. Det är rättvist
            med förmögenhetsskatt och värnskatt. Men det undantag som man
            gör för miljardärer och utländska experter på inkomstskattesidan
            och förmögenhetsskattesidan motiveras med omvärldens förändringar
            och dess tryck på Sverige och våra skattebaser. Det är ju fullt
            rimligt eftersom man måste vara extremt innovativ för att kunna
            kalla detta rättvist. Men undantagen visar ändå hur ohållbart
            nuvarande skattesystem är på lite längre sikt. Vi kan inte vara
            ett land som lever på undantag.
          </note>
          <note>
            För att vårda det som Folkpartiet kallar Fördel
          </note>
          <note>
            Sverige gäller det i stället att sänka skatter med ett syfte.
            Vi vet att utmaningen på kort sikt, medellång sikt och lång sikt
            handlar om att säkra tillgången på arbetskraft och att hålla inflationen
            i fortsatt schack.
          </note>
          <note>
            Man kan säga att den självständiga Riksbanken -
          </note>
          <note>
            apropå inflationen - är också en strukturreform som inte kan
            underskattas i den nuvarande positiva utvecklingen.
          </note>
          <note>
            Därför måste framtida skattesänkningar syfta till att det bättre
            ska löna sig att arbeta, spara och ta risker, något som vi i Folkpartiet
            sedan årtionden har kallat för de välståndsskapande krafterna.
            Det är dessa som driver en sund ekonomi utan inflation, en sund
            ekonomi med ständiga produktivitetsförbättringar - förbättringar
            som ökar den enskilda medborgarens ekonomiska rörelsefrihet.
          </note>
          <note>
            Jag har i Folkpartiets särskilda yttrande i skatteutskottet redovisat
            skattesänkningar på arbete med just den inriktningen. Det måste
            löna sig att arbeta, spara och ta risker. Därför vill vi sänka
            marginalskatterna, vilket har diskuterats här tidigare. Vi väljer
            modellen slopad värnskatt, slopad avtrappning av grundavdraget
            och höjd brytpunkt.
          </note>
          <note>
            Insatser för att minska andra marginaleffekter innebär att fler
            kommer att känna att det lönar sig med både arbete och vidareutbildning.
            Vi sänker selektivt skatterna på arbete i övrigt i form av skattereduktion
            för hushållsnära tjänster och sänkta arbetsgivaravgifter på privata
            tjänster. Det är sektorer som borde kunna utvecklas.
          </note>
          <note>
            Beträffande risktagande slopar vi dubbelbeskattning, straffregler
            på småföretagande samtidigt som vi inleder avskaffandet av förmögenhetsbeskattningen.
          </note>
          <note>
            Beskattningen av personaloptioner och vinstandelar minskas. I
            en tid då arbete och humankapital smälter samman är detta åtgärder
            för att öka Sveriges konkurrenskraft när det gäller att attrahera
            framtidens spetskompetens till vårt land.
          </note>
          <note>
            Genom ökad avdragsrätt för pensionssparande och kompetenssparande
            blir det en långsiktigt bättre kapitalbildning. Ingen kommer i
            framtiden att klara sig med sin ungdoms grundutbildning. Möjligheten
            att omvandla det livslånga lärandet till en verklig process för
            vanligt folk är strategiskt för Sverige i framtiden.
          </note>
          <note>
            Jag talade om skattesamtalen. Det var glädjande att regeringen
            - med en annan finansminister - bjöd in till skattesamtal i början
            av mandatperioden. Då fanns det åtminstone initialt en insikt
            om att svenskt skattesystem behövde moderniseras i flera avseenden.
          </note>
          <note>
            Dessvärre visade det sig snart, efter skiftet på finansministerposten,
            att det inte fanns något egentligt intresse. Samtalen fick karaktären
            av envägskommunikation, samtalsterapi och ett rejält fiasko.
          </note>
          <note>
            I dag utformas skattepolitiken i skärningspunkten mellan den
            farliga blandningen av socialdemokratisk nostalgi, vänsterpartistisk
            klasskampsretorik och miljöpartistisk tillväxtfientlighet. Effekten
            blir höjda utgifter och bl.a. sänkt skatt för djurparker.
          </note>
          <note>
            Sverige kan bättre, var det någon som sade. Det är lätt att instämma.
          </note>
          <note>
            Fru talman! Jag inser risken att Folkpartiets skattepolitik kommer
            att röstas ned om någon timme.
          </note>
          <note>
            Därför hoppas jag att vi tillsammans i denna kammare kan fortsätta
            att bryta argumenten för hur vi bäst utformar det svenska skattesystemet
            i framtiden för att stimulera de välståndsskapande krafterna.
            Det är viktigt för Sverige, för tillväxten och för medborgarna.
          </note>
          <note>
            Fru talman! Jag yrkar avslutningsvis bifall till reservation
            nr 15.
          </note>
          <note type="speaker">
            Anf. 96 BIRGER SCHLAUG (mp):
          </note>
          <note>
            Fru talman! Ni som lyssnar här i kammaren och uppe på läktaren!
            Johan Pehrson, folkpartist, började tala samtidigt som solen sken
            in genom fönstret, men det var väl det enda soliga i det anförandet.
          </note>
          <note>
            Johan Pehrson ville att regeringen skulle ha bättre inspiratörer.
            Sedan gav han återigen en känga åt detta med sänkt arbetstid,
            som i och för sig kanske inte har med den här debatten att göra.
            När nu alla står och talar om att vi behöver arbeta mer, vill
            jag ändå säga att det är en debatt. Men verkligheten säger också
            att vi behöver arbeta mindre. Har Johan Pehrson hört talas om
            utbrändhet, hjärnstress och om att barn behöver mer tid? Det handlar
            inte bara om ett eller två år i början, utan t.o.m. tonåringar
            behöver mer tid med sina föräldrar.
          </note>
          <note>
            Jag hörde inledningen här från Moderaternas sida, och jag måste
            säga att man måste slå fast att jämlikhet är effektivt och att
            jämlikhet är rationellt. När man hör moderater, och även andra
            för övrigt, får man intryck av att det är irrationellt och improduktivt
            med jämlikhet, men så är det ju inte. Stora klyftor är irrationella
            och ineffektiva. Ur ett strikt demokratiskt perspektiv är det
            väldigt irrationellt, därför att för stora klyftor mellan dem
            som har mycket och dem som har lite leder till spänningar i samhället,
            som i sin tur leder till att demokratin egentligen är svår att
            upprätthålla. Vi ser hur de stora klyftorna i många länder leder
            till ökad rädsla i både fattiga och rika förorter. I ett samhälle
            där rädsla produceras är det väldigt svårt att upprätthålla demokrati
            på sikt. Jämlikhet är rationellt och jämlikhet är effektivt.
          </note>
          <note>
            Fru talman! Annars vill jag tala lite grann om den budgetuppgörelse
            som träffats mellan regeringen,
          </note>
          <note>
            Vänsterpartiet och Miljöpartiet. Det är ett stort genombrott
            när det gäller det som kallas för grön skatteväxling. För första
            gången har vi en långsiktig miljörelaterad strategi för hur skattesystemet
            ska utformas och reformeras. Vi har en överenskommelse om att
            i storleksordningen 30 miljarder kronor ska växlas från skatt
            och avgifter på arbete till miljöskatter på energi och annat.
          </note>
          <note>
            Vi börjar redan nu med ca 3½ miljarder kronor.
          </note>
          <note>
            För dessa pengar som vi har fått in genom ökade miljöskatter
            kan vi sänka arbetsgivaravgifterna i ett litet första steg och
            sänka inkomstskatten främst för låginkomsttagare. Det är grunden
            i en grön skatteväxling; högre skatter och avgifter på sådant
            som påverkar miljön negativt och sänkta skatter och avgifter på
            arbete.
          </note>
          <note>
            Vi ser samma utveckling i flera länder inom det rödgröna bältet
            i Europa. Vi vet också att globala organisationer som World Watch-institutet,
            Det naturliga steget, forskare och många andra applåderar just
            den här utvecklingen. Vi vet t.o.m. att man i många andra länder
            ser att Sverige är en förebild i den här frågan, och det är bra.
            Det är sådana inspiratörer som de gröna är i både Sverige och
            Tyskland som regeringarna behöver, Johan Pehrson.
          </note>
          <note>
            Skälet till grön skatteväxling är egentligen ganska enkelt. Marknadsekonomin
            har brister genom att de externa effekterna ofta inte ingår i
            marknadens prissättning. På något sätt vill marknadsekonomins
            falska företrädare att vinsterna alltid ska privatiseras, medan
            kostnaderna alltid ska socialiseras. Genom att öka miljöskatterna
            får vi en mer rättvisande prisbild, för miljöförstöringen kostar
            naturligtvis, och det måste synas.
          </note>
          <note>
            Dessutom stimulerar en grön skatteväxling en teknisk utveckling.
            När energin blir dyrare blir det lönsamt att effektivisera. När
            fossila bränslen blir dyrare blir det efterfrågan på alternativ.
            Det blir lönsamt att våga satsa på etanol, metanol, vätgas och
            hybridbilar. Vi efterfrågar därmed sådant som är miljövänligare.
          </note>
          <note>
            Nu finns det populister i Europa som vill tvärtom, som vill sänka
            skatten på fossila bränslen, på bensin och på diesel. I Norge
            har vi Hagens framstegsparti, i
          </note>
          <note>
            Frankrike har vi Le Pens parti och i Sverige har vi faktiskt
            Moderaterna som går fram ganska hårt, uppbackade av Kristdemokraterna,
            även om de inte vill gå lika långt. Och Centern vill inte ha någon
            höjning alls. Från Folkpartiet har man däremot hållit sig för
            god för detta, och det ska noteras.
          </note>
          <note>
            Men för Moderaterna gäller Ny demokratis gamla slagord: Kör så
            det ryker så länge det går. Men skäl för grön skatteväxling kan
            vi se lite varstans i världen och i accelererande fart. Arvika
            är ett litet, litet exempel - en liten, liten yttring av det som
            förmodligen är växthusförändringarnas effekter.
          </note>
          <note>
            I Vietnam, Laos och Kambodja har översvämningar och orkaner varit
            av den arten att miljontals människor har dött. I södra Afrika
            har man översvämningar och lite längre norrut i Afrika extrem
            torka. Fidjiöarna är på väg att erodera. Glaciärerna på
          </note>
          <note>
            Himalaya kommer att vara borta om ca 35 år. Allt detta kommer
            att få enormt stora följder.
          </note>
          <note>
            Översvämningarna av jordbruksmark leder till att näringsämnen
            och humus flyter bort. Jordbruksmarken blir helt enkelt förstörd.
            Det blir svårt att göra livsmedel, svårt att producera mat. Men
            klimatförändringarna leder också till en ökning av sjukdomar,
            t.ex.
          </note>
          <note>
            malaria. Vägar, järnvägar och annan infrastruktur förstörs och
            flyktingströmmarna ökar i gigantisk omfattning.
          </note>
          <note>
            Man kan ju diskutera vad etik, moral och kunskap är värt när
            det finns de som inte tar det här på allvar.
          </note>
          <note>
            Moderaterna bryter mot etik, moral och kunskap, den kunskap som
            finns. I ren populism lovar man att sänka dieselskatterna och
            bensinskatterna med 70 öre.
          </note>
          <note>
            Men vilken signal skulle det ge till marknadens aktörer, de som
            vill satsa på vätgas, metanol, etanol?
          </note>
          <note>
            Vilken signal ger det till bilfabrikanterna om att det nu är
            allvar?
          </note>
          <note>
            Det intressanta är att t.o.m. Saudiarabiens oljeminister har
            fattat det som moderater och andra inte har fattat. Han har sagt
            att man måste öka upptaget av olja för att få ned priset, för
            annars kommer Europa,
          </note>
          <note>
            USA och andra att utveckla annan teknik och andra bränslen, alternativ
            till oljan. Just det, det är det som är finessen; att använda
            prisbilden för att stimulera fram hållbara alternativ. En riktig
            marknadsekonomi måste också innehålla rätt pris. Kostar det i
            miljöförstöring så ska det ingå i priset.
          </note>
          <note>
            Vi måste lära oss att styra ekonomin på ett rimligt sätt. Före
            julhelgen kommer en utredning att presenteras, en utredning som
            analyserat sambandet mellan ekonomisk tillväxt och miljöförstöring.
            Det blir skrämmande läsning för en del och läsning som stärker
            argumenten för oss andra. Genom att via skatterna se till att
            det som är hållbart långsiktigt blir lönsamt kortsiktigt får vi
            en nödvändig styrning av både produktion och konsumtion. Det får
            vi genom den här gröna skatteväxlingen som många länder nu funderar
            på och ser som en förebild, inte minst inom EU. Det som är hållbart
            ska kosta mindre och det som är skadligt ska kosta mer. Det är
            vad det handlar om.
          </note>
          <note>
            Det vore intressant att höra hur man ser på friheten från ett
            moderat perspektiv. Den enskildes egenmakt och frihet förtvinar,
            fick vi höra i inledningsanförandet. Men är det inte så att just
            egenmakt och frihet förtvinar när miljöförstöringen slår till?
            Är det inte i själva verket då som allt det vi kan lära känna
            som frihet förstörs?
          </note>
          <note>
            När man tar del av den moderata skattepolitiken ställs man inför
            tre frågor. Jag skulle vilja ha svar på de frågorna. Varför gillar
            ni inte riktig marknadsekonomi? Varför ska inte miljökostnaderna
            ingå i priset genom miljöskatter? Varför vill ni sänka dessa?
            Då företräder ni inte en reell marknadsekonomi utan något slags
            girighetsekonomi, där vinsterna ska privatiseras och kostnaderna
            socialiseras.
          </note>
          <note>
            Den andra funderingen man har är: Varför vill ni ge mig som höginkomsttagare
            betydligt större sänkningar än min granne som är låginkomsttagare
            och som behöver varenda krona mycket mer än jag? Varför? Det skulle
            betyda väldigt mycket för henne men betyder nästan ingenting för
            mig. Jag har så att jag kan leva väldigt bra, men hon har det
            lite bökigt.
          </note>
          <note>
            Varför är fördelningsprofilen så dålig? Känner inte även moderater,
            och kanske också kristdemokrater och andra, att om man skapar
            de här allt större klyftorna kan det på något sätt till slut egentligen
            hota demokratin?
          </note>
          <note>
            Sedan finns det en konsekvent linje i moderat politik, och det
            är att man alltid pratar om högt skattetryck. Högt skattetryck
            är naturligtvis inget självändamål, men man har alltid kritiserat
            det. Låt mig citera en ledare från en högern närstående tidning.
            Så här skrev man: "I två väsentliga delar bidrog onsdagens skattedebatt
            i riksdagen till att skapa ökad klarhet i skattepolitiken." Det
            är inte den här onsdagen man talar om. "Det framgick tydligt nog
            att även det största partiet haft så stark känning av det hårda
            skattetryckets deprimerande verkningar att det finner situationen
            olustig. Även herr Wigfors har nu pressats..."
          </note>
          <note>
            Året var 1949 och skattetrycket var 20 %. Högern tyckte att det
            skattetrycket var fruktansvärt högt, fruktansvärt deprimerande
            och fruktansvärt olustigt.
          </note>
          <note>
            Det skulle göra så att det inte blev någon som helst utveckling
            i vårt land. Jag ska säga att ledaren var hämtad från dåvarande
            Stockholms-Tidningen.
          </note>
          <note>
            Vi behöver gå vidare med en socialekologisk syn på skatterna
            så att de dels gynnar en ekologiskt hållbar utveckling, dels återupprättar
            ord som jämlikhet och solidaritet.
          </note>
          <note>
            Jag vill också säga några ord om fastighetsskatten.
          </note>
          <note>
            Jag är glad över att vi har tagit steg som innebär att de planerade
            skattehöjningarna egentligen inte kommer att genomföras. Jag är
            glad över att vi har sänkt procenttalet. Jag är glad över att
            den här sambeskattningen nu sakta men säkert börjar monteras ned.
            Jag är glad över att vi i majoriteten har en gemensam syn som
            innebär att miljöinvesteringar i fortsättningen inte ska leda
            till ökad fastighetsskatt. Jag är också glad över att det finns
            en begränsningsregel.
          </note>
          <note>
            Vi kunde naturligtvis ha kommit ännu längre men, som sagt, som
            ett parti som samarbetar med två andra partier ser vi att vi har
            kommit så långt som vi över huvud taget kan komma. Alternativet,
            att vi skulle samarbeta med en moderatledd regering, ter sig väldigt
            märkligt ur både ekologisk och social synpunkt.
          </note>
          <note type="speaker">
            Anf. 97 JOHAN PEHRSON (fp) replik:
          </note>
          <note>
            Fru talman! Det här med arbetstider och människors makt över
            sina egna liv och sin egen vardag är ju väldigt intressant. Man
            måste väl ha klart för sig att produktivitetsökningarna kan fördelas
            på olika sätt i det här landet. Antingen jobbar vi mindre, och
            då bestämmer vi det här i riksdagen, eller så får vi högre löner
            eller så gör vi något annat för pengarna. Vi kan t.ex. satsa allting
            på sjukvård eller skola, vilket i och för sig kan vara angelägna
            områden. Men det kommer ju någonstans ifrån.
          </note>
          <note>
            Det angelägna i den här diskussionen är att skapa flexibilitet
            och viss träffsäkerhet. Därför har vi valt att satsa mer på barnstöd.
            Vi vet att det är småbarnsföräldrar, som Birger Schlaug mycket
            riktigt var inne på, som kanske har den mest pressade situationen
            i dag i vårt samhälle för att få vardagen och livet att gå ihop.
          </note>
          <note>
            Att många människor vill jobba mindre beror ju inte minst på
            att det finns dåliga arbetsmiljöer. Då ska man titta på de orsakerna.
            En del människor tycker faktiskt om att jobba och vill ha en löneökning
            i stället. Då ska man inte förvägra dem den möjligheten.
          </note>
          <note>
            Så vill jag säga några ord om skatteväxling. Vi är grymt mycket
            för en bra miljö i Folkpartiet. Vi är beredda att fatta ganska
            tuffa beslut för det. Vi har länge argumenterat för, och var kanske
            de första som gjorde det, ekonomiska styrmedel. Men vi har nått
            väldigt långt i Sverige. Vi kan ju på något sätt försöka byta
            arena och titta lite mer på Europanivå. Där är det sorgsamt att
            Birger Schlaug argumenterar så mycket för att vi ska lämna EU.
          </note>
          <note type="speaker">
            Anf. 98 BIRGER SCHLAUG (mp) replik:
          </note>
          <note>
            Fru talman! En sak har i alla fall vi och Folkpartiet, och även
            några andra partier, gemensamt mot regeringen och också Moderaterna
            tror jag. Det är att man inte vill införa ett lägsta krav inom
            EU på koldioxidskatt. Det är olyckligt, och jag skulle vilja ställa
            en fråga till Arne Kjörnsberg om hur och varför ni argumenterar
            på detta sätt. Det skulle vara väldigt bra med en lägsta acceptabel
            nivå, som varje land naturligtvis får gå över. Det vore inte minst
            viktigt för transportnäringen.
          </note>
          <note>
            Beträffande arbetstiden fanns det ju en utredning, en av alla
            de utredningar som har tittat på arbetstidsfrågan, som kom fram
            till det här: Antingen har man kvar en allmän normalarbetstid
            eller något sådant på
          </note>
          <note>
            40 timmar. Då skulle man inom ett tidsspann vars period jag inte
            riktigt kommer ihåg kunna öka konsumtionen med ca 50 %. Eller
            också skulle man kunna sänka den här normalarbetstiden till 35
            timmar. Då skulle man kunna öka konsumtionen med 20 %.
          </note>
          <note>
            Då är det ett vägval som vi gör att vi tycker att livskvalitet
            är mer fri tid. Jag tycker också att det är ett dåligt föredöme
            att vi i Sverige ska ha gamla öststater som förebild när det gäller
            synen på normalarbetstid. 40 timmar har man inte kvar i Västeuropa.
          </note>
          <note>
            Varför ska vi vara så unika att vi måste ha kvar det?
          </note>
          <note>
            40-timmarsveckan är naturligtvis ingen naturlag.
          </note>
          <note>
            Dessutom vill jag säga något om det här med barnledighet. Ni
            vill att man ska kunna vara ledig med barn några fler år, eller
            åtminstone månader. Det är väldigt trevligt på alla möjliga sätt.
            Problemet är bara att barn är barn ganska länge. Även min 14-åring
            behöver pappa hemma mer än om man jobbar sina 40
          </note>
          <note>
            timmar. Därför är sänkt arbetstid en kvalitetsreform.
          </note>
          <note type="speaker">
            Anf. 99 JOHAN PEHRSON (fp) replik:
          </note>
          <note>
            Fru talman! Det är möjligt att det är det för Birger
          </note>
          <note>
            Schlaug. Men människor har ju olika bedömningar av vad de tycker
            är lämpligt. Det är det som är poängen.
          </note>
          <note>
            Man ska ha flexibilitet och försöka klara detta på annan väg.
          </note>
          <note>
            Sedan är jag medveten om att det kan bli tufft avtalsvägen. Det
            finns vissa yrkesgrupper som av olika skäl inte är lika starka
            som industrifacket eller vad vi nu ska ta för exempel där man
            faktiskt har nått en bit på väg. Men varför är de svaga? Jo, för
            de sitter fast i
          </note>
          <note>
            - jag vet inte vilka ord man ska använda - det offentligas totala
            monopol. Då tänker jag inte minst på de många kvinnor som jobbar
            inom skola, vård och omsorg.
          </note>
          <note>
            Men skapa flexibilitet. Och vårt förslag om barnkonto ökar möjligheterna
            för barnfamiljer att under lång tid ta ut detta stöd för att lösa
            det individuellt. Vi har ju olika behov och olika livssituationer.
            Det är extremt viktigt att komma ihåg.
          </note>
          <note>
            Sedan är jag glad att Birger Schlaug frågade Arne
          </note>
          <note>
            Kjörnsberg om miljöavgifterna på koldioxid inom
          </note>
          <note>
            EU. Men faktum kvarstår ju, att om Birger Schlaug fick som han
            ville skulle vi ju snabbt packa vårt pick och pack och dra därifrån.
          </note>
          <note type="speaker">
            Anf. 100 BIRGER SCHLAUG (mp) replik:
          </note>
          <note>
            Fru talman! Det är möjligt. Men framför allt skulle jag se till
            att även om vi stod utanför skulle vi ansluta oss till det lägsta
            golvet och förmodligen ligga högre. Så det var inte något större
            problem med den frågan.
          </note>
          <note>
            I dag har vi en normalarbetstid. Vi har faktiskt dessutom en
            flexibilitet. Man får jobba mer, och man får jobba mindre. Många
            jobbar deltid osv. Det är ju inte en tvingande lagstiftning på
            något sätt, utan det är en normgivande lagstiftning som vi har.
            Och varför ska normen vara 40 timmar. Varför skulle vi inte kunna
            lätta på detta och säga att normen blir 35 timmar i stället? Det
            är inte märkvärdigare än så. Men vi vet också att kring normen
            samlas majoriteten. Och det blir en norm för avtalsförhandlingar
            osv., vilket är viktigt.
          </note>
          <note>
            Nog är det märkligt att de stora och tunga manliga fackförbunden
            kan förhandla sig till detta? Men om vi inte sänker arbetstiden
            lagstiftningsvägen så står de kvinnligt dominerade förbunden kvar.
            Jag tror att de skulle ha hjälp av att vi ändrar lagstiftningen
            och byter ut siffran 40 mot siffran 35 för vad som är normalarbetstid.
            Det är en kvalitetsreform, kära Folkpartiet.
          </note>
          <note type="speaker">
            Anf. 101 ROLF KENNERYD (c) replik:
          </note>
          <note>
            Fru talman! Jag noterar att Miljöpartiet och Centerpartiet har
            en gemensam ambition, nämligen att ge mer tid för föräldrar med
            sina barn och alltså i omvänd ordning mer tid för barnen med sina
            föräldrar.
          </note>
          <note>
            Miljöpartiet vill framför allt göra det genom att sänka arbetstiden
            genom en ändring av lagstiftningen.
          </note>
          <note>
            Och vi vill sänka arbetstiden genom avtal mellan arbetsmarknadens
            parter i takt med den produktionsökning som medger detta. Vi vill
            dessutom skapa valfrihet i barnomsorgen och införa ett barnkonto
            i stället för maxtaxa, vilken nu både Birger Schlaug och hans
            parti är beredda att genomföra.
          </note>
          <note>
            På tal om maxtaxa. För att använda exakt samma formulering som
            Birger Schlaug själv använde i polemik med moderaterna när det
            gäller skatteväxling, nämligen: Varför ska jag som höginkomsttagare
            få större skattesänkningar än min granne som skulle behöva dem
            mycket bättre? Med samma språkbruk ställer jag frågan: Varför
            ska Birger Schlaug, om han nu har barn i barnomsorgsålder, få
            mycket större avgiftssänkningar än den granne som Birger Schlaug
            nyligen uttalade så stor sympati för? Förklara det.
          </note>
          <note type="speaker">
            Anf. 102 BIRGER SCHLAUG (mp) replik:
          </note>
          <note>
            Fru talman! Jag och Miljöpartiet var mycket kritiska till det
            förslag som socialdemokraterna lade fram när det gäller maxtaxa.
            Vi älskar det fortfarande inte. Och häromdagen hade ni i den borgerliga
            oppositionen en chans att stödja en motion som skulle göra det
            möjligt för kommunerna att också betala ersättning till dem som
            har barn hemma. Men ni tyckte att partistrategi och taktik var
            viktigare. Vi har ju faktiskt majoritet i den frågan. Och det
            behövs en lagändring som gör att kommuner har rätten att också
            ge någonting till dem som är hemma hos sina barn. Ni hade chansen
            här. Vi hade t.o.m. partiledaröverläggningar om detta i våras.
            Det kändes som att det var på väg.
          </note>
          <note>
            Men sedan skrev ni ihop er om något barnkonto, och sedan kunde
            ni inte ens diskutera denna lagändring som ju faktiskt hade varit
            en väldigt stor reform. Att denna valfrihet nu inte finns beror
            faktiskt på att ni har låtit partitaktiska blockfrågor väga tyngre
            än allas rätt att ha chansen att vara hemma hos sin barn om man
            vill det. Och det tror jag att väldigt många som är hemma tar
            väldigt illa vid sig för.
          </note>
          <note>
            När det gäller maxtaxan är det fullt riktigt att det förslag
            som socialdemokraterna lade fram tidigare skulle innebära högst
            700 kr. Det förändrade vi i förhandlingarna. Vi sade nej till
            det, eftersom det skulle ge för stora fördelar för människor med
            höga inkomster. Med det nya förslaget finns det en bättre fördelningspolitik.
            Jag är inte nöjd med förslaget.
          </note>
          <note>
            Men det var så långt som vi kunde komma. Och det familjepolitiska
            paketet innehöll också en extra pappamånad, vilket vi stod för,
            en halv miljard till kvalitetssäkring för barn på dagis och att
            alla barnomsorgsformer ska få detta tak, även privata om det finns
            kommunala pengar i dem och kooperativ, vilket
          </note>
          <note>
            Centerpartiet har varit ute och surrat i hela landet om att det
            inte ska gälla. Men det gäller all barnomsorg.
          </note>
          <note type="speaker">
            Anf. 103 ROLF KENNERYD (c) replik:
          </note>
          <note>
            Fru talman! Det är ett väl känt faktum att man när man är trängd
            behöver höja röstläget och tala om andra saker. I detta fall talar
            Birger Schlaug om en liten petitess i sammanhanget. Kvar står
            det faktum att Birger Schlaug och Miljöpartiet har precis samma
            uppfattning när det gäller sänkningen av barnomsorgsavgifterna
            som han tillskriver moderaterna när det gäller att sänka skatterna.
          </note>
          <note>
            Med den tid som jag har till förfogande vill jag ta upp en annan
            punkt som Birger Schlaug berörde, nämligen det som han beskrev
            som ett genombrott för en långsiktig miljörelaterad skatteväxling
            på 30 miljarder. Jag kommer ihåg för något år sedan då det också
            beskrevs som ett genombrott när det gällde möjligheterna att lagstiftningsvägen
            sänka arbetstiden. Resultatet var exakt detsamma - gemensamma
            arbetsgrupper skulle lösa detta. Och det är nu detta som ska lösa
            skatteväxlingsproblematiken framöver.
          </note>
          <note>
            Min prognos är att det nog blir ungefär samma resultat som det
            blev av de gemensamma arbetsgrupperna på arbetstidsförkortningens
            område. Vi får väl se vilket genombrott detta faktiskt blir i
            real handling under de närmaste åren.
          </note>
          <note type="speaker">
            Anf. 104 BIRGER SCHLAUG (mp) replik:
          </note>
          <note>
            Fru talman! Jag förstår Rolf Kenneryds skeptiska inställning,
            därför att det inte har varit lätt att komma hit. Vi höll faktiskt
            på att bryta samarbetet, eftersom vi inte höll på att få en skrivning
            som innebär att regeringen förbinder sig att ha en skatteväxling
            på i storleksordningen 30 miljarder under tio år. Så visst finns
            det ett motstånd. Det är helt klart. Och det behövs många goda
            krafter, många gröna krafter, som faktiskt driver detta, eftersom
            det inte är helt lätt.
          </note>
          <note>
            När det gäller maxtaxan eller mixtaxan som det blev har vi mycket
            kritik mot den. Men vi vred förslaget så mycket vi någonsin kunde
            för att få en bättre fördelningsprofil. Vi drev det så mycket
            vi någonsin kunde för att också få andra saker, nämligen en kvalitetshöjning
            i barnomsorgen, eftersom vår modell kostade mindre än sossarnas
            ursprungsmodell. Vi vred det så att vi kunde uppfylla två av våra
            vallöften, nämligen en extra pappamånad och mer pengar direkt
            till barnomsorgen.
          </note>
          <note>
            Sedan är jag väldigt ledsen för att de borgerliga partierna inte
            hade modet att kunna stödja en motion som innebar att kommunerna
            skulle kunna ge ett stöd även till de föräldrar som väljer att
            vara hemma hos sina barn. Det handlar ju faktiskt bara om en lagändring
            i första steget. Och det kunde ni väl ändå ha accepterat?
          </note>
          <note type="speaker">
            Anf. 105 HELENA HÖIJ (kd) replik:
          </note>
          <note>
            Fru talman! Birger Schlaug säger att jämlikhet är en förutsättning
            för demokratin. Och jag ger honom rätt på den punkten. Men jag
            undrar hur han ser på det faktum att många låginkomsttagare inte
            klarar sig på sin lön efter att de har betalat sin skatt, dvs.
            att de inte får hushållsinkomsterna att gå ihop när de har betalat
            skatt. Hur ser Birger Schlaug på detta faktum i perspektivet att
            man ska kunna ta del av demokratin på lika villkor?
          </note>
          <note>
            Jag vill också uttrycka en förvåning över att Birger Schlaug
            uttrycker glädje över att de planerade skatteökningarna på fastighetsskatteområdet
            inte kommer att genomföras. Han är glad över att ha lappat lite
            i detta system som ger sådana orimliga konsekvenser genom begränsningsregler
            osv. Det enda rimliga och raka hade naturligtvis varit att frysa
            taxeringsvärdena. Då hade dessa effekter aldrig uppstått, och
            Birger Schlaug hade inte behövt vara så glad över att ha kunnat
            genomföra lite förändringar som inte får skatteökningarna att
            få fullt genomslag.
          </note>
          <note>
            När det gäller den lagändring som Birger Schlaug talar sig så
            varm för, kan jag upplysa dem som sitter här och lyssnar om att
            det var en lag som skulle tvinga dem som vill vara hemma med sina
            barn och få en viss ekonomisk ersättning för det att bli anställda
            av kommunen. Man skulle bli anställd av kommunen för att kunna
            ta hand om sina egna barn och få en viss ersättning för det. Man
            skulle bli anställd av kommunen med allt vad det innebär av regler
            och inspektioner som man måste genomgå. Det är ingen valfrihet.
          </note>
          <note>
            Miljöpartiet hade bollen. Ni kunde ha valt ett samarbete med
            de borgerliga partierna för en ökad valfrihet. Men Miljöpartiet
            valde maxtaxan med Socialdemokraterna och Vänstern.
          </note>
          <note type="speaker">
            Anf. 106 BIRGER SCHLAUG (mp) replik:
          </note>
          <note>
            Fru talman! Jag känner ganska många som är hemma hos sina barn
            både tre, fyra och fem år. De är inte miljöpartister någon av
            dem. Men ingen av dem skulle tacka nej till ett erbjudande om
            att faktiskt få en rejäl ersättning när de var hemma. Jag känner
            ingen sådan. Det var ju detta det stod om i praktiken här. Ni
            från Kristdemokraterna, Centern, Folkpartiet och Moderaterna kunde
            ha stött det. Det hade varit ett väldigt bra första steg till
            en ännu bättre barnomsorg än den vi har i dag.
          </note>
          <note>
            När det gäller fastighetsskatten är det självklart att jag är
            glad över begränsningsregeln som innebär att vi får en fördelningspolitisk
            profil också på fastighetsskatten. Självklart är jag glad åt det.
          </note>
          <note>
            Jag också glad över att intentionerna i den första interpellationen
            jag skrev i riksdagen 1988 äntligen är genomförda, nämligen att
            miljöinvesteringar inte med automatik ska ge högre fastighetsskatt.
            Det tycker jag är bra. Ni har alltid röstat emot det när det har
            varit uppe här tidigare. Nu är det bra.
          </note>
          <note>
            Det är också bra att procentsatsen har höjts. Det är också bra
            att väldigt många faktiskt får sänkt fastighetsskatt, inte minst
            de som drabbas av högre drivmedelskostnader. Målsättningen för
            oss i Miljöpartiet är att gå vidare, men vi får ta de steg vi
            kan - ett steg åt gången. Målsättningen för oss är att ytterligare
            sänka fastighetsskatten.
          </note>
          <note type="speaker">
            Anf. 107 HELENA HÖIJ (kd) replik:
          </note>
          <note>
            Fru talman! Om man vill ge ersättning till dem som tar hand om
            sina barn hemma, kan man göra det genom det förslag som de fyra
            borgerliga partierna har framfört om ett barnomsorgskonto och
            inte genom att tvinga dessa föräldrar att bli anställda av kommunen
            med allt vad det innebär. Det kunde ha varit ett första steg i
            rätt riktning, säger Birger
          </note>
          <note>
            Schlaug. Men Birger Schlaug och Miljöpartiet tar ett steg i fel
            riktning när man stöder regeringens förslag om en maxtaxa.
          </note>
          <note>
            När det gäller fastighetsskatten säger Birger
          </note>
          <note>
            Schlaug att han är glad över en begränsningsregel som finansministern
            tidigare i debatten i dag sade förhoppningsvis nog kan begränsa
            en del av effekterna av fastighetsskatten. Det är inte mycket
            att vara glad över. En frysning av taxeringsvärdena, som
          </note>
          <note>
            Kristdemokraterna m.fl. föreslår, hade naturligtvis undanröjt
            alla de effekter av fastighetsskattesystemet som Birger Schlaug
            nu är så rädd ska bli verklighet.
          </note>
          <note type="speaker">
            Anf. 108 BIRGER SCHLAUG (mp) replik:
          </note>
          <note>
            Fru talman! Nu finns det ju en överenskommelse mellan tre partier
            om att det ska bli en begränsningsregel som har en låginkomstprofil
            som innebär att människor slipper flytta ifrån sina hus om man
            bor i skärgårdar och har låga inkomster osv. Det är ju det som
            har varit det riktigt stora problemet, och det är löst och kommer
            att bli löst. Helena Höij kan vara övertygad om att det kommer
            att bli löst. Vi har en sådan överenskommelse. Om man tittar i
            utredningen kan man se vad det handlar om. Det är en del petitesser
            kvar att lösa, men de ska lösas.
          </note>
          <note type="speaker">
            Anf. 109 ARNE KJÖRNSBERG (s):
          </note>
          <note>
            Fru talman! Ett ögonblick funderade jag på att slänga hela mitt
            förberedelsearbete som jag satt med till kl. 24 i natt för att
            i stället bara besvara alla de frågor som ställts. Nu kommer jag
            att stryka väldigt hårt i det som jag har förberett. Det kan jag
            ha användning för någon annan gång, så det är inte bortkastat.
            I stället kommer jag att försöka besvara en del frågor och ha
            en del synpunkter på de inlägg som har gjorts här av mina värderade
            kolleger från skatteutskottet.
          </note>
          <note>
            Först har vi Carl Fredrik Graf. Nu kommer jag inte att kunna
            nämna er andra vid namn, men ni känner igen när jag kritiserar
            eller komplimenterar era olika förslag. Carl Fredrik Graf säger
            att den stora starka staten har gjort att människan fått allt
            mindre frihet.
          </note>
          <note>
            Jag har gått i urvalsskolan, Carl Fredrik Graf. Där fick 15 %
            av en årskull fortsätta att studera längre än sju år. Kom inte
            och snacka med mig om att den stora starka staten har minskat
            friheten! Nu får alla barn gå i skolan. Jag har två söner som
            har fått göra det. Båda är lärare. Kom inte och snacka med mig
            om det!
          </note>
          <note>
            Jag hade ett mycket nära förhållande till min farmor. Jag har
            tidigare här i kammaren berättat hur hon berättade för mig om
            hur det var att vara statarbarn.
          </note>
          <note>
            Kom inte och snacka med mig om att den stora starka staten har
            minskat friheten för vanliga människor!
          </note>
          <note>
            Fru talman! Helena Höij och Carl Fredrik Graf tycker att man
            ska sänka skatterna. Båda två nämner
          </note>
          <note>
            - och nu får ni ta åt er båda två - den statliga inkomstskatten,
            men där är Carl Fredrik Graf lite värre än Helena Höij. Jag ska
            återkomma till det strax. De nämner dessutom förmögenhetsskatten
            och dubbelbeskattningen. De är mest skadliga säger Johan
          </note>
          <note>
            Pehrsson. Så säger inte riktigt Carl Fredrik Graf och
          </note>
          <note>
            Helena Höij, men det är dem som de i första hand vill sänka.
            Och ni snackar om den stora starka staten som gör det sämre för
            vanliga människor.
          </note>
          <note>
            Nu kände jag igen formuleringarna om platt skatt,
          </note>
          <note>
            Carl Fredrik Graf. Jag vet inte om det är mina tidigare tips
            i debatter här som har lett till Carl Fredrik Graf i dag exakt
            citerade Tom Clancys romanfigur Jim
          </note>
          <note>
            Ryan. I en av böckerna när han hade blivit president sade han
            exakt det som Carl Fredrik Graf sade när han talade om platt skatt
            i dag. Då betalar alla lika mycket i procent, men den som tjänar
            mer betalar mer i skatt.
          </note>
          <note>
            Om Carl Fredrik Graf får ta bort statsskatten betyder det att
            den som tjänar 600 000 får ca 80 000 i sänkt skatt per år. Den
            som tjänar 160 000 får 200 kr i sänkt skatt per år. Det är innebörden
            av platt skatt.
          </note>
          <note>
            Carl Fredrik Graf kallar det faktiskt platt skatt. Jag ska vara
            lite mer formell. Det är innebörden av att slopa den statliga
            skatten. Det blir 80 000-90 000 till den som tjänar 600 000 och
            200 kr till den som tjänar
          </note>
          <note>
            160 000.
          </note>
          <note>
            Fru talman! Jag tycker att Helena Höij och Kristdemokraterna
            är på alldeles fel vagn.
          </note>
          <note>
            Låt mig säga en sak till Per Rosengren i all korthet och all
            vänlighet. Regeringen fick vissa problem med den här utredningen
            om 3.12-reglerna. Ordföranden där fick ett annat uppdrag inom
            ramen för EU.
          </note>
          <note>
            Skiftet av ensamutredaren gjorde att det blev lite fördröjt.
            Men Per Rosengren vet naturligtvis att det är på gång.
          </note>
          <note>
            Förmögenhetsskatt, dubbelbeskattning, aktieägarskatt och sänkta
            marginalskatter, som Helena Höij talar om, har jag berört.
          </note>
          <note>
            Men det finns några andra saker som Helena Höij faktiskt varit
            ensam om att ta upp. Hon vill sänka skattenivån i Sverige till
            den genomsnittliga inom
          </note>
          <note>
            EU. Men det var någon, jag tror det var Per Rosengren, som hade
            en underbar undervisning om att det inte går att jämföra så där
            rakt av. Det var med era erfarenheter från studieresan till Schweiz,
            Per Rosengren. Där betalar man både det ena och det andra med
            avgifter som är obligatoriska. De är precis som vilken skatt som
            helst. Man måste finlira lite mera detta, för det går inte att
            jämföra rakt av.
          </note>
          <note>
            Jag håller helt med Per Rosengren när Helena
          </note>
          <note>
            Höij framför Storbritannien som eftertraktansvärt.
          </note>
          <note>
            Min fru och jag har oss väldigt närstående personer boende i
            England sedan ett och ett halvt år tillbaka.
          </note>
          <note>
            Som tur är - jag tycker att det är tur - ska de bara vara kvar
            ett halvår till. Jag vet hur det är för vanligt folk i Storbritannien.
            Jag föreslår att Helena Höij funderar ett ögonblick till innan
            hon nästa gång använder Storbritannien som ett efterföljansvärt
            exempel i dessa avseenden.
          </note>
          <note>
            Jag har en mycket, kort, enkel och konkret fråga.
          </note>
          <note>
            Skatterna är för höga, säger Helena Höij, så att man måste gå
            till staten och söka bidrag. Vilket bidrag syftar Helena Höij
            på? Vilket bidrag går man till staten och söker? Vi får se om
            jag får något klart svar.
          </note>
          <note>
            Rolf Kenneryd sade att statsministern och finansministern säger
            att det går bra för Sverige. Ja, det säger de, men de gör ett
            mycket viktigt tilläg. De säger: Det går bra för Sverige, men
            det går inte bra för hela Sverige och inte för alla som bor i
            Sverige.
          </note>
          <note>
            Det är därför vi socialdemokrater tycker att vi har stora uppgifter
            framför oss.
          </note>
          <note>
            Jag håller helt med Rolf Kenneryd om resonemanget om marginaleffekter.
            Men jag tycker mig under senare år ha märkt att det bara är moderater
            och numera kristdemokrater som talar om marginalskatter. Alla
            andra talar om marginaleffekter. Vi kan ta oss äran lite till
            mans för att vi har lyckats att breda över det mot det som brukas
            kallas för marginaleffekter. Självklart är det så som Rolf Kenneryd
            säger, att de berör långt fler personer.
          </note>
          <note>
            Johan Pehrson tycker att vi ska en framåtsyftande skattepolitik
            och inte syssla med generösare arbetsskadeförsäkringar och arbetslöshetsförsäkringar.
            Kan inte Johan Pehrson ta en raid ut på något sjukhus och tala
            om för de ofta ganska unga kvinnor som har fått skador i sina
            ryggar och axlar, eller i metallindustrin där det också oftast
            är kvinnor som fått skador i sina axlar, att det som socialdemokraterna
            sysslar med inte är framåtsyftande skattepolitik, det är bara
            generösare arbetsskadeförsäkringar. Gör mig den tjänsten. Jag
            skulle beklaga det ur en mycket personlig synpunkt, och det är
            att då skulle jag inte få se Johan Pehrson här i riksdagen längre
            efter nästa väl. Då skulle ni åka så det skvätter om det om ni
            så föraktfullt talar om en arbetsskadeförsäkring för människor
            som har skadats i sina viktiga arbeten när vi vill göra den bättre.
          </note>
          <note>
            Johan Pehrson hade lite nedlåtande synpunkter om vår strategi
            att minska skatterna för människor i vanliga inkomstlägen genom
            att kompensera för egenavgifterna och minska marginaleffekterna.
            Vår metod är att använda skattereduktion för att göra detta.
          </note>
          <note>
            När finansministern sade att vi saknade 40 öre när vi skulle
            betala ut 1 kr, var vi tvungna att höja alla skatter som finns
            och hitta på något nytt - värnskatt var en sådan - och införa
            egenavgifter. Nu när det går bättre tycker vi att folk i vanliga
            inkomstlägen ska få lite tillbaka, de ska kompenseras. Då har
            vi valt vägen över egenavgifter. En genomsnittlig medlem i Landsorganisationen
            som jobbar heltid och har en genomsnittslön betalar 12 000-13
            000 kr om året i egenavgifter. Vi tycker att nu när vi har det
            bättre, när finansministern har 1 kr 13 öre när han ska betala
            ut 1
          </note>
          <note>
            kr, då vill vi kompensera dem för det.
          </note>
          <note>
            Sedan förvånar mig Johan Pehrson, fru talman, när han talar om
            de välståndsbildande krafterna. Det var Moderaternas slogan för
            15-20 år sedan, men det blev inte så bra som Moderaterna bedömde
            det. Välståndsbildande krafter är de som har bra lön, som är aktieägare
            och som kan satsa pengar. Det var det
          </note>
          <note>
            Johan Pehrson resonerade om. Det handlade om att marginalskatterna
            var för höga för dem, att värnskatten ska slopas. Vi har ingen
            värnskatt, men jag antar att Johan Pehrson talar om det andra
            steget i den statliga skatteskalan, det som de betalar som har
            en taxerad inkomst över 411 400 kr. Det är välståndsbildande krafter
            för Johan Pehrson.
          </note>
          <note>
            Ni vill höja brytpunkten ännu mer och att vi ska subventionera
            ett visst område: hushållsnära tjänster.
          </note>
          <note>
            Jag försäkrar Johan Pehrson att om vi inte subventionerar det
            till 80 % kommer inte en enda människa hemma i Sjuhäradsbygden
            som har vanliga inkomster att kunna ha någon som kommer hem och
            putsar fönstren, dammsuger och tvättar. Det är en typisk överklassgrej,
            förlåt mig, men det är lika bra att tala klartext.
          </note>
          <note>
            Sedan vill ni slopa förmögenhetsskatterna också, och vi ska gynna
            spetskompetens. Ja, välståndsbildande krafter - det är ganska
            lätt att komma fram till vad ni tänker på.
          </note>
          <note>
            Jag förstod inte det resonemang Birger Schlaug och Johan Pehrson
            hade om koldisoxidskatten. Det vi säger nej till är att EU-parlamentet
            ska få bestämma det. Men det finns långtgående förhandlingar om
            att vi skulle ha en minimiskattnivå när det gäller koldioxidskatt
            bland EU:s medlemsländer. Det är bara ett land som är redo att
            spjärna emot det ännu så länge.
          </note>
          <note>
            Det är Spanien - jag kan läsa på läpparna vad Johan
          </note>
          <note>
            Pehrson säger i sin bänk. Vi hoppas kunna komma fram till att
            vi ska ha en minimiskattnivå. Som Birger
          </note>
          <note>
            Schlaug sade ska vi själva bestämma vad vi vill ha mer än det.
          </note>
          <note>
            Allra sist ska jag, med fru talmannens goda minne, säga någonting
            av det jag hade tänkt säga. Birger
          </note>
          <note>
            Schlaug: Bit inte över alltför mycket. Ni har faktiskt inte fixat
            allting. Om man har samarbetspartner ska man vara lite försiktig
            för det framtida klimatet med att ta åt sig äran av allt. Men
            detta sagt i all vänlighet, i all välmening och i en mycket grundläggande
            uppfattning att vi ska fortsätta att samarbeta om inte minst miljöskatter.
          </note>
          <note>
            Fru talman! Vi socialdemokrater är övertygade om att det är ett
            bra samhälle. Det är rättvist, tryggt, jämställt och jämlikt.
            Det är i försök att åstadkomma det i kraft av vår förmåga som
            vi vill använda bl.a.
          </note>
          <note>
            skattepolitiken.
          </note>
          <note>
            Jag vill med några överblicks breda penseldrag ge min och socialdemokratins
            syn på skatternas betydelse för vårt samhälle i dag och för morgondagen.
            För mig är det faktiskt, och det låter väldigt högtidligt och
            kanske t.o.m. förmätet, en stor ära att tillsammans med mina kamrater
            få arbeta i skattepolitiken. Jag tror inte att jag avslöjar något
            hemligt om jag säger att vi som sysslar med det är stolta över
            att vi får göra det, inte för att skatterna är ett självändamål
            utan bara ett verktyg, men ett utomordentligt viktigt verktyg.
            Vi behöver detta verktyg för att bygga ett rättvist och solidariskt
            samhälle. Vi har inte nått målet, vi kanske aldrig kommer att
            nå målet, men vi strävar emot det.
          </note>
          <note>
            Det är vad man kan göra och göra det med all den kraft och all
            den intensitet man orkar med.
          </note>
          <note>
            Vi kan överblicka en lång utveckling. Jag har i dag tänkt börja
            med att nämna Sveriges förste socialdemokratiske finansminister.
            Det var inte Fredrik V.
          </note>
          <note>
            Thorsson utan Hjalmar Branting, som 1917-1918
          </note>
          <note>
            under sex månader var finansminister. Tänk er den tidens samhälle!
            Om ni har några äldre er närstående personer, tala med dem innan
            de går bort! Jag har gjort det och fått höra ur deras mun hur
            det var förr i tiden.
          </note>
          <note>
            Vi har gått från ett samhälle med statarlängor till ett av världens
            främsta IT-länder med ett mycket väl utvecklat välfärdssystem.
            I denna fantastiska utveckling har skattepolitiken en väldigt
            central roll. Jag påstår t.o.m. helt frankt att den har varit
            förutsättningen för den.
          </note>
          <note>
            Jag är stolt över vad vi har åstadkommit, men jag är inte nöjd.
            Det är ett väldigt viktigt men. Vi har lyckats lösa en del uppgifter
            med solidarisk finansiering och genom skatter röjt undan mycket
            av det ekonomiska och sociala förtryck som tidigare generationer
            upplevde. Över det kan vi vara stolta, men samtidigt har nya orättvisor
            kommit fram och problem uppstått som inte gårdagens och inte heller
            morgondagens skattesystem fullt ut kan lösa. Skatterna är bara
            ett verktyg i det arbetet.
          </note>
          <note>
            Jag vill helt kort säga att Joakim Palme och hans medarbetare
            i går lade fram sin utredning Välfärdsbokslut - Välfärd, ofärd
            och ojämlikhet. Jag och kamraterna i mitt parti tar detta på allra
            största allvar. Det finns saker som ska göras. Vi ska inte dölja
            det. Vi ska inte skönmåla, och det faktum att det här är svårt
            är inte ett skäl för att inte sätta i gång arbetet. Vi är uppfyllda
            av en sådan ambition.
          </note>
          <note>
            Men det här gör man inte med pukor och trumpeter. Det är ofta
            ett vardagligt, slitigt och träligt arbete.
          </note>
          <note>
            I det arbetet spelar skatterna en stor roll.
          </note>
          <note>
            Jag ska försöka sammanfatta genom att säga så här. Vi är övertygade
            om att jämlikhet och utveckling hänger ihop. Det borde de moderater
            som nu lägger ned musikskolor eller höjer avgifterna så att barnen
            inte kan gå i dem veta. De borde inse att jämlikhet och utveckling
            hänger ihop. Jag ska ge bara ett exempel.
          </note>
          <note>
            Det är produktivt - för att använda en term som kanske ligger
            moderaterna närmare - att tillämpa en sådan syn. Jag är övertygad
            om att det är osolidariskt att inte göra det. Dessutom är det
            utvecklingsfientligt.
          </note>
          <note>
            Om vi kan åstadkomma något som samtidigt är utvecklingsbefrämjande
            och solidariskt, tycker jag att vi ska satsa på det, för så hänger
            det ihop.
          </note>
          <note>
            För att spara tid instämmer jag i de principiella resonemang
            som Birger Schlaug förde om de problem som vi nu kan avläsa över
            hela världen. I går kunde man se att det är översvämningar i Australien.
            Sådana finns inte bara i Arvika. Jag är i hög grad beredd att
            föra ett resonemang om internationaliseringen, men det får jag,
            fru talman, göra i de repliker som jag är alldeles övertygad om
            att mina värderade kolleger nu har begärt ordet för.
          </note>
          <note type="speaker">
            Anf. 110 CARL FREDRIK GRAF (m) replik:
          </note>
          <note>
            Fru talman! I mitt samhälle ska alla få gå i skola, men man ska
            också ha möjlighet att välja skola, och det var det som mitt resonemang
            handlade om när det gäller hur den stora staten breder ut sig.
            Det ska finnas inte bara en utan flera möjligheter.
          </note>
          <note>
            Arne Kjörnsberg talade om verktyg. Vi är överens om att verktyg
            är viktiga, men det gäller att ge verktygen till de enskilda människorna,
            så att de får möjlighet att påverka sin egen ekonomiska situation.
          </note>
          <note>
            Därvidlag har vi ett skilt synsätt. Arne Kjörnsberg vill behålla
            dessa verktyg genom att ta ut höga skatter, och jag vill ge dem
            direkt till människorna.
          </note>
          <note>
            Det är riktigt att jag har talat om statlig inkomstskatt, men
            uttrycket platt skatt har Arne Kjörnsberg hört i något annat anförande.
            Jag har en fråga till
          </note>
          <note>
            Arne Kjörnsberg som har relevans i det här sammanhanget.
          </note>
          <note>
            Jag påstår att det är rimligt att den som har dubbelt så hög
            lön ska betala dubbelt så mycket i skatt.
          </note>
          <note>
            Hur motiverar Arne Kjörnsberg det undantag i form av sänkt skatt
            för vissa höginkomsttagare - nämligen utländska medborgare som
            också är experter, företagsledare eller forskare eller som har
            någon motsvarande kompetens - vilket blir följden av det socialdemokratiska
            förslag som riksdagen kommer att behandla nästa vecka eller veckan
            därpå?
          </note>
          <note>
            Vilken slutsats drar Arne Kjörnsberg av detta, och hur stämmer
            det överens med de fördelningspolitiska teorem som skatteutskottets
            ordförande alldeles nyss predikade?
          </note>
          <note>
            När Arne Kjörnsberg vidare recenserar vår skattepolitik glömmer
            han - naturligtvis högst medvetet -
          </note>
          <note>
            att nämna de förslag som vi har om höjt grundavdrag, förvärvsavdrag
            med ett tak och t.ex. fastighetsskatt.
          </note>
          <note>
            Det blir ur hans synvinkel naturligtvis mycket mera publikt att
            bara nämna den statliga inkomstskatten, men det gäller att se
            till helheten. Vårt skatteförslag uppgår till ca 77 miljarder
            år 3 när det gäller inkomstskatterna, varav 36 miljarder ligger
            på grundavdrag, medan sänkningen av statsskatten uppgår till 6
            miljarder. Sådana är proportionerna.
          </note>
          <note type="speaker">
            Anf. 111 ARNE KJÖRNSBERG (s) replik:
          </note>
          <note>
            Fru talman! Skatteutskottets vice ordförande vill ge verktyg
            till människorna. Jag håller med. Det är därför som vi, Carl Fredrik
            Graf, för i år kompenserar för 25 % av egenagifterna till pensionssystemet
            och för nästa år, om förslaget går igenom, för 50 %. Vi gör det
            därför att t.ex. en ensamstående undersköterska som har två barn
            och som ännu inte har maxtaxa på dagis ska få några pengar över
            i portmonnän när hon går upp från 75 % till 100 %. Vi ger henne
            verktyget till det.
          </note>
          <note>
            Vi är mycket medvetna om det här, men vi vet också - och jag
            är säker på att hon vet det - att den gemensamma barnomsorg som
            vi har byggt upp och som vi finansierat solidariskt också är ett
            verktyg för det som i Carl Fredrik Grafs vokabulär är den stora
            starka staten.
          </note>
          <note>
            Vad sedan gäller frågan om experterna vill jag hänvisa till två
            andra länder: Finland och Danmark.
          </note>
          <note>
            Jag kan inte säga att det är rättvist att vi sänker skatter för
            experter, men det är det praktiskt möjliga. Vi har dessutom haft
            det här systemet i många år för forskare. Jag vet inte vad de
            direktörer och företagsledare som väl kommer att omfattas av den
            föreslagna ordningen tycker om att Carl Fredrik Graf tydligen
            anser att denna är okej för forskare men inte för företagsledare.
          </note>
          <note>
            Det är fråga om en praktisk åtgärd. Jag kan inte säga att detta
            är bra ur rättvisesynpunkt, men Finland har en sådan här ordning,
            och den berör 130 personer.
          </note>
          <note>
            Ibland får man välja praktiska lösningar.
          </note>
          <note type="speaker">
            Anf. 112 CARL FREDRIK GRAF (m) replik:
          </note>
          <note>
            Fru talman! Arne Kjörnsberg säger att 130 personer berörs av
            skatten för utländska experter. I propositionen räknar man med
            400-800 personer, men deras antal har kanske minskat därför att
            de blivit förskräckta inför att komma hit av andra orsaker.
          </note>
          <note>
            Finländarnas köpkraft ökar rejält under de närmaste två åren,
            står det i ett TT-telegram. Arna
          </note>
          <note>
            Kjörnsberg blickade lite grann österut och drog slutsatser om
            expertskatten. Vilka slutsatser drar han av att man nu i Finland
            sänker inkomstskatterna högst väsentligt? Vilka slutsatser drar
            Arne Kjörnsberg av att man sänker inkomstskatterna i Frankrike
            och i
          </note>
          <note>
            Tyskland högst väsentligt?
          </note>
          <note>
            Med anledning av detta skulle jag vilja fråga vilken strategi
            man har för framtiden. Jag har förstått att strategin för de närmaste
            tre åren är högst 15 % statlig inkomstskatt och kompensation för
            egenavgifterna, men är detta steget, eller vad blir nästa steg
            sett i det internationella perspektivet, om man nu tydligen kunde
            ta hänsyn till Finland och Danmark när det gäller utländska experter?
          </note>
          <note>
            Arne Kjörnsberg tyckte för övrigt underförstått att det egentligen
            var ett dåligt förslag. Det finns ju möjlighet att ansluta sig
            till det moderata avslagsyrkandet om någon vecka. Utskottets ordförande
            borde dra liknande slutsatser av den lite bredare inkomstbeskattningspolitik
            som förs i andra europeiska länder.
          </note>
          <note>
            Jag tycker att fördelningsteorin förlorar i trovärdighet när
            man lägger fram det här förslaget om utländska experter. Men ge
            oss gärna ett besked om strategin på lite längre sikt för att
            ge människorna verktygen och för att kunna ta hänsyn till den
            internationella utvecklingen!
          </note>
          <note type="speaker">
            Anf. 113 ARNE KJÖRNSBERG (s) replik:
          </note>
          <note>
            Fru talman! Om jag får skämta ett ögonblick så hörde Carl Fredrik
            Graf inte vad jag sade, trots min, som jag trodde, starka stämma
            och trots högtaleriet i kammaren som numera fungerar ganska bra.
            Jag sade att systemet i Finland har omfattat 130 personer. Jag
            har inte skrivit ned siffrorna i propositionen.
          </note>
          <note>
            Carl Fredrik Graf talade om strategier på några års sikt, om
            att sänka brytpunkten och kompensera för egenavgifterna. Vi har
            dessutom kommit överens med Vänsterpartiet och Miljöpartiet om
            att vi ska fortsätta arbetet med skatteväxling. Jag förstår att
          </note>
          <note>
            Moderata samlingspartiet står långt ifrån det. Men det finns
            kanske andra partier i kammaren som tycker att det är bra. Det
            kanske är andra som vill vara med när man ser utflödet - det var
            nästan vitsigt - och vilka effekter som växthuseffekten får ute
            i världen.
          </note>
          <note>
            Skatter har för oss inget egenvärde, Carl Fredrik
          </note>
          <note>
            Graf. Om vi här i riksdagen, i kommunala och landstingskommunala
            församlingar beslutar att vi ska göra vissa saker gemensamt, ska
            det betalas. Det är vi benhårda på. Välfärd kan man inte låna
            till, i varje fall inte på lång sikt.
          </note>
          <note>
            Om vi får sitta kvar, om vi kan få så breda överenskommelser
            som möjligt, om vi kan få en samstämmighet i samhället så att
            fler människor får jobb kommer skatteintäkterna att öka. Färre
            blir arbetslösa.
          </note>
          <note>
            Vi har ingenting emot att då sänka skatter för vanligt folk.
            Men vi ska betala för oss. Det är grundläggande.
          </note>
          <note type="speaker">
            Anf. 114 HELENA HÖIJ (kd) replik:
          </note>
          <note>
            Fru talman! Vi sitter inte alls i fel vagn. Vi kristdemokrater
            har en egen vagn. Möjligtvis kan man säga att vi har hakat på
            det tåg som går åt rätt håll när det gäller den svenska skattepolitiken
            och den ekonomiska politiken.
          </note>
          <note>
            Det svenska skatteuttaget är inte långsiktigt hållbart. Det är
            väl känt och har belysts utförligt i flera rapporter, bl.a. Långtids-
            och Finansmarknadsutredningarna. RSV drar i den rapport som jag
            tidigare citerade slutsatsen att vi inom loppet av en tioårsperiod
            kan få ett avbräck på 100 miljarder kronor per år i skatteintäkterna.
            Därför ställde jag i mitt anförande en fråga till utskottets ordförande
            Arne Kjörnsberg om vilken strategi socialdemokraterna har för
            att åstadkomma ett skattesystem som tål en globalisering av ekonomin.
          </note>
          <note>
            Fru talman! Tyvärr har jag inte fått svar på min fråga. Arne
            Kjörnsberg upprepar i olika tonlägen de skattesänkningar som kristdemokraterna
            argumenterar för. Därför vill jag upprepa min fråga och ge skatteutskottets
            ordförande chansen att kommentera den globaliserade värld vi lever
            i. Han efterlyste detta i slutet av sitt anförande.
          </note>
          <note>
            Fru talman! Ett fungerande skattesystem är en förutsättning för
            en god ekonomisk utveckling och därmed en tryggad välfärd. Därför
            föreslår vi kristdemokrater sänkt skatt på arbete och kapital.
          </note>
          <note type="speaker">
            Anf. 115 ARNE KJÖRNSBERG (s) replik:
          </note>
          <note>
            Fru talman! Helena Höij begär det omöjliga av mig. Det är sju
            personer som ställer frågor till mig.
          </note>
          <note>
            Jag ska hålla mitt anförande och dessutom svara på alla frågor,
            allt på 15 minuter. Det är fullständigt omöjligt. Anklaga mig
            för mycket, men inte för nonchalans i det avseendet. Jag försöker
            faktiskt.
          </note>
          <note>
            Helena Höij har läst rubriker om den utredning som en person
            på Riksskatteverket har gjort. Det är inte verkets utredning.
            Hon har läst rubriker där det talas om 100 miljarder. Generaldirektören
            på Riksskatteverket tycker att det är alltför schabloniserat.
          </note>
          <note>
            Men var lugn, Helena Höij. Skatteutskottet ska ha en utfrågning
            i februari om skattesystemet i den internationaliserade ekonomin.
            Då kommer företrädare för
          </note>
          <note>
            Riksskatteverket att vara med. Då ska vi pressa dem på vad de
            anser.
          </note>
          <note>
            Helena Höij frågar vad jag anser. Man behöver inte vara expert
            för att räkna ut detta. Det var någon annan som påpekade att gruppen
            äldre växer ute i
          </note>
          <note>
            Europa. De ligger 10-20 år efter oss. Jag kan försäkra
          </note>
          <note>
            Helena Höij att tyska medborgare är precis likadana som vi i
            det avseendet. De tycker att mormor och morfar och farfar och
            farmor ska ha ordentlig omsorg. Det kommer att leda till att länderna
            på kontinenten satsar mer pengar på äldreomsorg och sjukvård.
            Troligen kommer de att få satsa mer på barnomsorg också. Kvinnorna
            ute i Europa nöjer sig inte med att vara hemma och ta hand om
            svärmor. De vill ut och yrkesarbeta. Då ställs det krav på både
            äldreomsorg och barnomsorg. Vi kommer att närma oss varandra.
            Men vi är uppmärksamma på problemet.
          </note>
          <note type="speaker">
            Anf. 116 HELENA HÖIJ (kd) replik:
          </note>
          <note>
            Fru talman! Jag har inte alls uttryckt att skatteutskottets ordförande
            skulle vara nonchalant. Tvärtom gav jag honom ytterligare en chans
            att kort kommentera internationaliseringens effekter på det svenska
            skattesystemet. Jag blir svaret förutan och får se fram emot den
            utfrågning som Arne Kjörnsberg nämner.
          </note>
          <note>
            Men det brådskar med de frågorna.
          </note>
          <note>
            Arne Kjörnsberg uppmuntrar oss att tala med de äldre innan de
            går bort. Om vi kristdemokrater får råda vill vi också satsa ökade
            resurser på dem, för en tryggare och meningsfull ålderdom.
          </note>
          <note>
            För att vi ska ha möjlighet att satsa på våra äldre, våra barn
            och allt det vi anser vara självklart i en välfärdsstat krävs
            ett vitalt företagande, att folk vågar satsa, att det finns ett
            riskvilligt kapital i landet. Där spelar skattesystemets utformning
            en avgörande roll.
          </note>
          <note>
            Kristdemokraterna har pekat på några punkter. I en debatt som
            denna blir det ganska rapsodiskt. Men i vår motion finns en mer
            utförlig beskrivning av en strategi för börja gå mot ett skattesystem
            som tål en globaliserad ekonomi.
          </note>
          <note type="speaker">
            Anf. 117 ARNE KJÖRNSBERG (s) replik:
          </note>
          <note>
            Fru talman! Helena Höij säger att kristdemokraterna vill satsa
            mer på de äldre och barnen. Det ska de göra ihop med moderaterna,
            som vill sänka alla skatter som finns och några till. Om ni inte
            är på samma vagn så traskar ni i varje fall patrullo.
          </note>
          <note>
            Jag är ledsen, Helena Höij, men man kan inte ta fram gamla papper
            och läsa. Man måste försöka se hur det är nu. Helena Höij säger
            att vi ska ha ett vitalt företagande och att folk ska våga satsa.
            Har inte Helena Höij sett någonting? Bara för någon vecka sedan
            sade Merrill Lynch, ett stort internationellt värderingsinstitut,
            att Sverige har de bästa tillväxtmöjligheterna i hela EU. Det
            är ingen skrytvals från min sida. Jag talar bara om, lugnt och
            försiktigt, vad detta stora, erkända, kompetenta finansinstitut
            säger: Sverige har de bästa tillväxtförutsättningarna i Europa.
          </note>
          <note>
            Det har inte kommit från himlen. Det är ett medvetet arbete.
            Det har kostat på mycket, som finansministern sade tidigare i
            dag. Det har kostat på mycket för Sveriges medborgare att komma
            dithän att vi nu har ordning och reda i ekonomin. Folk vågar satsa
            framåt på en lång rad områden, både i yrkeslivet och snart också,
            hoppas jag, i familjelivet.
          </note>
          <note type="speaker">
            Anf. 118 JOHAN PEHRSON (fp) replik:
          </note>
          <note>
            Fru talman! Vår ordförande i skatteutskottet ville läsa på läppar.
            Jag ber honom att göra det nu. Jag tycker att Arne Kjörnsberg
            för debatten på en bottenlöst låg nivå. Tonläget är sorgesamt.
            Arne Kjörnsberg pratar nedlåtande om yrkesgrupper. De som städar
            och tvättar fönster är inte värda mycket. Han är nedlåtande mot
            kollegerna i utskottet och alla som lyssnar. Det hade varit en
            välgärning om utskottets ordförande hade hållt sig till sitt manus
            som finansministern brukar göra.
          </note>
          <note>
            När det gäller arbetsskadeförsäkringen säger Arne
          </note>
          <note>
            Kjörnsberg att jag ska åka ur så det ryker ur riksdagen för att
            jag säger att det är väldigt mycket diskussioner om ökade utgifter.
            Jag tycker att det är ett problem.
          </note>
          <note>
            Man pratar mer om de utgifter vi kan öka i stället för att se
            vilka skatter vi kan sänka av strukturella skäl.
          </note>
          <note>
            Detta tycker jag är ett problem. Det ser jag mycket tydligt.
            Jag besöker verkligheten väldigt ofta och ser välfärdens revor
            i det samhälle som Arne Kjörnsberg just nu förvaltar som företrädare
            för majoriteten.
          </note>
          <note>
            Vi kan som exempel ta änkorna, de funktionshindrade, flyktingbarnen
            eller vilka Arne Kjörnsberg vill.
          </note>
          <note>
            Arne Kjörnsberg är ansvarig.
          </note>
          <note>
            Jag tycker att det är ett problem att vi har marginalskatter.
            De uppkommer genom avtrappade grundavdrag. Det är olyckligt. Vi
            har en första brytpunkt som är för låg. Den borde vi höja. Vi
            har också det som Arne Kjörnsberg vägrar kalla värnskatt. Det
            är någonting som vi skulle kunna kalla Östrosskatt eller någonting
            annat, den andra brytpunkten.
          </note>
          <note>
            Detta leder till att det inte lönar sig att arbeta och utbilda
            sig så bra i Sverige som det gör i andra länder.
          </note>
          <note>
            Detta är ett problem. Det är ett problem som de flesta socialdemokratiska
            företrädare av vikt har belyst när de har lämnat regeringen. Man
            kan som exempel ta
          </note>
          <note>
            Åsbrink eller andra företrädare.
          </note>
          <note>
            Ni har i Socialdemokraterna en skattegrupp som pratar om det
            här. Ni pratar där om marginalskatter och kapitalskatter. Det
            är ett problem, och det måste vi lösa.
          </note>
          <note type="speaker">
            Anf. 119 ARNE KJÖRNSBERG (s) replik:
          </note>
          <note>
            Fru talman! Jag är oerhört ledsen i mitt hjärta om
          </note>
          <note>
            Johan Pehrson upplever mig som överlägsen och tycker att jag
            använder bottenlöst dåliga debattmetoder. I så fall ber jag inte
            bara om ursäkt för det, utan jag ber om förlåtelse för det, om
            mitt uppträdande är på det sättet. Jag tror inte att jag är känd
            för det.
          </note>
          <note>
            Men sedan är det ren lögn när Johan Pehrson påstår att jag har
            sett nedlåtande på dem som städar och tvättar fönster. Det enda
            jag har sagt är att vi inte tror på er metod. Man kan inte subventionera
            hushållsnära tjänster så starkt att människor i vanliga inkomstlägen
            kan efterfråga dem, utan det blir människor med goda löner och
            höga inkomster.
          </note>
          <note>
            Vad som diskuteras i den socialdemokratiska skattegruppen vet
            troligen jag bättre än vad Johan
          </note>
          <note>
            Pehrson vet, eftersom jag råkar sitta där, eller rättare sagt
            satt där. Vår partistyrelse, där jag själv också sitter, tog för
            några veckor sedan emot vår rapport, ställde sig bakom den och
            entledigade därmed skattegruppen från sitt uppdrag. Vi har nämligen
            inte eviga grupper i vårt parti.
          </note>
          <note>
            Jag tycker att marginaleffekter är ett mycket allvarligare problem
            än marginalskatter av flera skäl, framför allt de skäl som Rolf
            Kenneryd anförde. Det berör många fler människor, och marginaleffekter
            drabbar människor som är mycket skörare ur ekonomisk synpunkt
            än vad marginalskatter gör.
          </note>
          <note>
            Det är därför jag blir lite upprörd när sänkta marginalskatter,
            som Johan Pehrson vill ha, ställs mot bättre arbetsskadeförsäkring.
            Jag blir faktiskt upprörd, och då tillåter jag mig också att säga
            det. Jag ber om ursäkt om jag gör det på ett för burdust sätt.
          </note>
          <note type="speaker">
            Anf. 120 JOHAN PEHRSON (fp) replik:
          </note>
          <note>
            Fru talman! Ursäkten är till fullo accepterad. Jag förstår nog
            att utskottets ordförande inte är så brysk att han vill att ledamöter
            ska ryka ut ur riksdagen på de grunderna.
          </note>
          <note>
            Jag står fast vid att vi har revor i välfärden. De måste vi se
            till att göra något åt. Ändringar i arbetsskadeförsäkringen är
            en sådan åtgärd. Den borgerliga regeringen som införde de regler
            som gäller i dag tvingades att göra det för att hindra den galopperande
            ökning som var.
          </note>
          <note>
            Vi kanske sparade för hårt. Men det är inte så att den förra
            borgerliga regeringen fick kritik för att den sparade för mycket.
            Det är en argumentation som
          </note>
          <note>
            Arne Kjörnsberg gärna använder på andra hållet, dvs.
          </note>
          <note>
            att vi inte gjorde det. Men här kan det nog ha varit så.
          </note>
          <note>
            Vi hade också uppe frågan om de välståndsskapande krafterna.
            Det var ett uttryck som Bertil Ohlin, en gammal Folkpartiledare,
            faktiskt myntade. Jag kan förstå att Arne Kjörnsberg, som visserligen
            är gammal i gården, men inte hur gammal som helst, inte kände
            till det.
          </note>
          <note>
            Det handlar om att fokusera på de drivkrafter som får människor
            att utbilda sig. Det är bra att de gör det.
          </note>
          <note>
            Att de vidareutbildar sig är ännu bättre. Det är bra att människor
            arbetar och arbetar mycket. Det är bra för
          </note>
          <note>
            Sverige och i regel bra för människor. De kan få en inkomst och
            klara sig själva. Det är bra företagen tar risker. Detta måste
            vårdas och hela tiden jämföras med hur det ser ut i övriga världen.
            Man måste se vad som händer.
          </note>
          <note>
            Jag nämnde i mitt anförande att det är bra att det är låg bolagsskatt.
            Det står Arne Kjörnsberg och jag bakom. Det är en fördel. Bolagsskatten
            leder till att det är bra för företag i Sverige. Men det är inte
            bra för svenskar att äga företag i Sverige. Vi ser därför en utveckling
            att utlänningar flyttar in och svenskar flyttar ut. Det är ett
            problem som vi måste diskutera och göra någonting åt för att värna
            de välståndsskapande krafterna i vårt land.
          </note>
          <note type="speaker">
            Anf. 121 ARNE KJÖRNSBERG (s) replik:
          </note>
          <note>
            Fru talman! Det sista Johan Pehrson tar upp är precis likadant
            över hela världen. Det institutionella ägandet ökar och hushållsägandet
            minskar. De amerikanska pensionsfonderna finns över hela världen
            på alla världens börser.
          </note>
          <note>
            Är det bra eller dåligt? I vissa avseenden är det bra, men i
            andra avseenden är det ganska dåligt. De är så väldigt lättrörliga.
            Det är inget specifikt svenskt.
          </note>
          <note>
            De finns i London, i Frankfurt, i Tokyo och på alla världens
            börser.
          </note>
          <note>
            Johan Pehrson talar om revor i välfärden. Jag håller helt med
            om det. Trots att jag skar bort 80 % av det jag tänkte säga var
            det en sak som jag berörde.
          </note>
          <note>
            Jag talade om Joakim Palmes utredning Välfärdsbokslut för 90-talet.
            Jag sade att här finns problem. Jag blundar inte för dem.
          </note>
          <note>
            Det är därför som jag är angelägen om att säga:
          </note>
          <note>
            Det går bra för Sverige, men inte för hela Sverige och inte för
            alla människor i Sverige. Jag sade också att det är svårt och
            att det kommer att ta tid. Men det faktum att någonting är svårt
            eller kommer att ta tid är inte något skäl för att man inte ska
            börja. Tvärtom.
          </note>
          <note>
            Det är just det som är skälet. Där är vi helt överens.
          </note>
          <note type="speaker">
            Anf. 122 BIRGER SCHLAUG (mp) replik:
          </note>
          <note>
            Fru talman! Först vill jag tacka Arne Kjörnsberg för den utmärkta
            och stenhårda argumentationen om synen på hushållstjänster. Jag
            ska använda det citatet många gånger. Jag ska klippa ut det och
            sätta det på väggen. Jag tyckte det var alldeles utmärkt. Jag
            förstår att Arne Kjörnsberg kommer att vara en garant för att
            det inte blir sådana avdrag, och det gläder mig jättemycket. Också
            jag tycker att det är förskräckligt.
          </note>
          <note>
            Det uppnår heller inte sina syften.
          </note>
          <note>
            Sedan vill jag påminna Arne Kjörnsberg. Det var någon i den borgerliga
            kretsen som sade att det var viktigt att man fick välja skola.
            Faktum är att den friskolereform som vi gemensamt står bakom har
            lett till att det är fler friskolor än någonsin och fler människor
            som också kan söka friskolor. Det var ju bra.
          </note>
          <note>
            Jag har ytterligare en liten kommentar. Arne
          </note>
          <note>
            Kjörnsberg sade att jag inte ska låta som att vi har fixat allting.
            Nej, Gud i himmelen, det har vi verkligen inte gjort! Miljöpartiet
            är ett ganska litet parti och har naturligtvis fixat förhållandevis
            lite. Så är det absolut. Det är i grunden ett väldigt bra samarbete.
          </note>
          <note>
            Däremot vill jag uttrycka min stora glädje över den gröna skatteväxlingen.
            När Göran Persson och jag träffades innan samarbetet och försökte
            identifiera problemen var det utrikespolitiken, alliansfrihet,
            skatteväxling och sänkt arbetstid. En del av dessa stora trösklar
            har vi löst i gott samförstånd. Det tycker jag är jättebra. Det
            uttrycker jag min stora tillfredställelse över. Samarbetet har
            fungerat bra.
          </note>
          <note>
            Sedan till frågan. Det är viktigt att man kan fatta majoritetsbeslut
            om koldioxidbeskattningen när det gäller lägsta nivå på miljöskatter.
            Jag har inte förstått att socialdemokraterna tycker så. Har ni
            ändrat uppfattning, eller missuppfattar jag Arne Kjörnsberg?
          </note>
          <note type="speaker">
            Anf. 123 ARNE KJÖRNSBERG (s) replik:
          </note>
          <note>
            Fru talman! Nej, vi har inte ändrat uppfattning. Vi vill inte
            föra över några skattebeslut till EU-
          </note>
          <note>
            parlamentet eftersom, om jag uttrycker mig lite slarvigt, det
            finns risk för smittoeffekter. Det kanske är någon annan som vill
            sänka eller höja en annan skatt.
          </note>
          <note>
            Vi tycker att skatter ska bestämmas av de nationella parlamenten.
            EU ska i större grad vara ett samarbete mellan nationer. Vi vill
            i motsats till en del andra inte utveckla EU i federalistisk riktning.
            Men det innebär inte att man inte kan träffa överenskommelser
            mellan länderna inom EU. Det är vad man har försökt göra, men
            det är ett land som återstår. Johan
          </note>
          <note>
            Pehrson visste vilket.
          </note>
          <note>
            Sedan till frågan om den gröna skatteväxlingen.
          </note>
          <note>
            Jag hade det stora nöjet - och jag menar faktiskt det stora nöjet
            - att under en stor del av sommaren sitta och resonera med partikamrater
            till Birger Schlaug.
          </note>
          <note>
            Jag hade även det stora nöjet att resonera med Marie
          </note>
          <note>
            Engström. Vi hade ett väldigt bra samarbete. Ibland har vi olika
            uppfattningar, och då är det väl lika bra att vi redovisar dem.
            Men vi lyssnade på varandra.
          </note>
          <note>
            Vår partiordförande har i överläggningar med era respektive partiordförande
            och språkrör sagt att vi är beredda att fortsätta det samarbetet.
            Jag har ingen som helst annan uppfattning. Det vore förmätet av
            mig att ha det, men jag har det inte heller i sak. Detta är viktigt
            ur saklig synpunkt. Därför ska vi fortsätta med det.
          </note>
          <note type="speaker">
            Anf. 124 BIRGER SCHLAUG (mp) replik:
          </note>
          <note>
            Fru talman! Det är utmärkt. Då är vi överens i den frågan också,
            som i så många andra.
          </note>
          <note>
            Jag ser emellertid ett problem här. Jag förstår hur
          </note>
          <note>
            Arne Kjörnsberg resonerar, men det finns en smittoeffekt när
            det gäller överstatliga beslut om lägsta miljöskatter. Har man
            inte det blir det lätt en smittoeffekt av att man drar ned miljöskatterna.
          </note>
          <note>
            Detta är faktiskt en miljöfråga mer än en skattefråga. En koldioxidskatt
            på en lägsta nivå, som man beslutar om med majoritetsbeslut, är
            ju en av de viktigaste frågorna när det gäller växthuseffekten.
            Jag tycker att ni är fel ute som ser detta som en skattefråga
            i första hand och inte som en miljöfråga, där man ska lägga ett
            lägsta golv och där varje land får gå före.
          </note>
          <note>
            Det är klart att det går att hitta andra lösningar.
          </note>
          <note>
            Men då krävs att man t.ex. har rätten att införa kilometeravgifter
            med satellitövervakning. Sedan kan man sätta avgifter i varje
            land osv. Men varför inte se koldioxidskatten som en miljöfråga?
            Tänk på situationen i Arvika och i Vietnam, Laos, Sydafrika, Moçambique
            osv. Koldioxidskatten är en miljöfråga i första hand. Därför behövs
            det ett lägsta gemensamt golv som man kan besluta om med majoritetsbeslut.
          </note>
          <note type="speaker">
            Anf. 125 ARNE KJÖRNSBERG (s) replik:
          </note>
          <note>
            Fru talman! Jag tycker inte att Birger Schlaug har rätt där.
            Växthuseffekten är en miljöfråga. Koldioxidskatten kan vara ett
            verktyg, tillsammans med andra verktyg, och det verktyget vill
            jag inte överlåta till
          </note>
          <note>
            EU-parlamentet. Då är jag nämligen rädd att Carl-
          </note>
          <note>
            Fredrik Grafs och Helena Höijs partivänner i EU-
          </note>
          <note>
            parlamentet ska fatta beslut å våra vägnar om vilken kapitalskattenivå
            vi ska ha i Sverige. Det är min enkla fundering. Det är därför
            jag inte vill göra det.
          </note>
          <note>
            Jag ska tillägga, efter att ha tittat på Johan Lönnroth, att
            de alltså kan tvinga oss att sänka våra skattenivåer.
          </note>
          <note>
            Jag tycker att det är bättre att man i samarbete mellan nationerna
            kommer överens om miniminivåer och att länderna sedan kan ha olika
            nivåer ovanför dessa. Det kan gälla en lång rad områden. Jag tycker
            att koldioxidskatten är ett bra exempel på ett sådant verktyg
            där vi ska arbeta för att komma överens.
          </note>
          <note type="speaker">
            Anf. 126 ROLF KENNERYD (c) replik:
          </note>
          <note>
            Fru talman! Jag inser Arne Kjörnsbergs dilemma.
          </note>
          <note>
            Å ena sidan har han ambitionen att kommentera så mycket som möjligt
            av vad som har sagts tidigare i debatten, och å andra sidan vill
            han försöka hålla ett sammanhållet anförande på ett förberett
            sätt. För min del hade jag satt värde på ett förberett anförande
            som hade gett lite mer argument och bakgrund till de ställningstaganden
            som majoriteten står bakom i det betänkande som vi så småningom
            ska besluta om. Jag skulle också sätta värde på om Arne Kjörnsberg
            ville mejla över det förberedda anförandet. Han brukar ju vara
            generös med mejlbesked, även om han går omvägen via någon av utskottets
            värderade och lojala medarbetare.
          </note>
          <note>
            Jag noterar med tillfredsställelse att vi är ense om problematiken
            kring marginaleffekterna, som vi har debatterat tidigare. Men
            jag saknar åtgärder, Arne
          </note>
          <note>
            Kjörnsberg, på skatteområdet. Den enda åtgärd ni hittills har
            vidtagit är införandet av maxtaxa med dess omvänt fördelningspolitiska
            effekter, vilka vi har haft anledning att diskutera tidigare i
            den här debatten med både Per Rosengren och Birger Schlaug.
          </note>
          <note>
            På inkomstskatteområdet är kompensation för egenavgifterna en
            lösning. Är det inte lite besvärande,
          </note>
          <note>
            Arne Kjörnsberg och andra, att först finansiera pensionssystemet
            med egenavgifter och därefter tvingas kompensera denna åtgärd
            genom kompensation för dessa egenavgifter? Detta får ju inte någon
            som helst effekt i det viktiga hänseende som heter marginaleffekter.
          </note>
          <note type="speaker">
            Anf. 127 ARNE KJÖRNSBERG (s) replik:
          </note>
          <note>
            Fru talman! Ibland står man som den berömda åsnan mellan hötapparna.
            En del vill att man ska kommentera vad de har sagt, annars får
            man kritik för det.
          </note>
          <note>
            Andra - tack så mycket, Rolf Kenneryd - vill att man ska hålla
            ett förberett anförande. Jag ska gärna sända över det. Men, Rolf
            Kenneryd: Jag mejlar aldrig. Jag skickar e-brev. Jag ska skicka
            det med e-brev.
          </note>
          <note>
            Detta är mitt sätt att skämtsamt försvara användandet av svenska
            uttryck, inte någon kritik mot Rolf
          </note>
          <note>
            Kenneryd. Jag bara skojade lite grann.
          </note>
          <note>
            Men sedan gällde det marginaleffekterna. Jag tycker att vi tillsammans
            står på en väldigt bra grundplatta, Rolf Kenneryd och jag och
            våra kolleger, när vi är överens om att det är marginaleffekterna
            som är vårt största problem inom ramen för skattesystemet.
          </note>
          <note>
            Kompensation för egenavgifterna är ett sätt, maxtaxa är ett annat.
            Jag och mitt parti är beredda att seriöst resonera med Rolf Kenneryd
            och Centerpartiet, gärna i samarbete med våra två övriga samarbetspartier,
            om de här frågorna eftersom de är viktiga. Jag säger inte detta
            för att ställa mig in eller någonting sådant, utan därför att
            jag seriöst anser att detta är vårt stora problem - precis av
            de skäl som Rolf Kenneryd anförde och som jag inte ska uppta kammarens
            tid med att upprepa. Vi tycker genuint att detta är viktigt, och
            därför vill vi fortsätta på den inslagna vägen.
          </note>
          <note>
            Men, och det är ett viktigt "men", pengarna ska finnas där. Vi
            vill inte ha några skattesänkningar eller borttagningar av marginaleffekter
            på kredit. Men det är ju Rolf Kenneryd och jag sedan flera år
            helt överens om.
          </note>
          <note type="speaker">
            Anf. 128 ROLF KENNERYD (c) replik:
          </note>
          <note>
            Fru talman! Jag ber att få tacka Arne Kjörnsberg för tillmötesgåendet.
            Jag ser med intresse fram emot det e-brev som anländer så småningom.
            Jag skulle sätta värde på om det i detta e-brev, om det inte redan
            är förberett, fanns någon förklaring till den situation som av
            allt att döma inom kort uppstår på fastighetsskatteområdet. Den
            sänkning av genomsnittsnivån som skulle kompensera de höjda taxeringsvärdena
            kommer av allt att döma inte på långt när att räcka till. Kvarstår
            då ambitionerna från Arne Kjörnsberg och regeringspartiet att
            åstadkomma denna åtminstone genomsnittliga kompensation via skattesatssänkningen
            för de höjda taxeringsvärdena? Kanske t.o.m.
          </note>
          <note>
            Arne Kjörnsberg kan ge svaret i den replik som nu återstår.
          </note>
          <note type="speaker">
            Anf. 129 ARNE KJÖRNSBERG (s) replik:
          </note>
          <note>
            Fru talman! Effekten av de sammanlagda förändringar vi gör på
            detta område blir att mer än hälften av alla boende i Sverige
            kommer att få sänkt fastighetsskatt på det hus de äger eller bor
            i. För en del blir det jämnt skägg, och andra kommer att få ökad
            skatt.
          </note>
          <note>
            Detta är ett utslag av de stora regionala skillnader som ger
            vårt land problem på en lång rad områden -
          </note>
          <note>
            på fastighetsskatteområdet, eller egentligen fastighetsprisområdet,
            på sysselsättningen, på arbetslösheten, ja, på en lång, lång rad
            områden.
          </note>
          <note>
            Detta är de starka marknadskrafternas centraliseringstendenser.
            Och de finns inte bara i Sverige, de finns i hela den industrialiserade
            världen. Sedan är det andra krafter som står för centraliseringen
            i de fattiga länderna. Den del av skatteutskottet som under
          </note>
          <note>
            Carl-Fredrik Grafs ledning var i USA märkte precis samma sak
            där, har jag förstått. Och låt mig vara mycket uppriktig: Jag
            vet inte vad vi ska göra. Ingen tycks veta vad man ska göra mot
            dessa fruktansvärt hårda centraliseringstendenser.
          </note>
          <note>
            Jag ska återkomma om det, fru talman, men jag kan inte neka mig
            nöjet att framföra en vers. Jag har länge tänkt på att här förekommer
            en väldig massa krav från olika håll på utgifter, minskade inkomster
            och alltihop. Varje gång jag hör det tänker jag på den gamla barnvisan
            "Om ja fick fem öre". Jag tänker som avslutning läsa en enda strof
            ur den, därför att jag tycker att den väldigt ofta är så betecknande
            för den skattepolitiska debatten.
          </note>
          <note>
            Om pappa ville ge ja' en femöring, vet mamma, då skulle ja' bli
            så glad, så glad, så glad, då skulle ja' köpa så mycke' med detsamma,
            och ja' skulle köpa allt vad ja' vill ha.
          </note>
          <note>
            Så tycker jag att den skattepolitiska debatten är ibland. Nu
            lät jag någon annan, i det här fallet Felix
          </note>
          <note>
            Körling, kritisera den.
          </note>
          <note>
            Punkterna 9 och 10
          </note>
          <note>
            Utskottsinitiativ om ett eventuellt kapitaltillskott i OM
          </note>
          <note>
            Gruppen AB
          </note>
          <note type="speaker">
            Anf. 130 GUNNAR HÖKMARK (m):
          </note>
          <note>
            Fru talman! Denna fråga handlar om svenska staten ska använda
            ½ miljard eller 500 miljoner kronor av skattebetalarnas pengar
            för att eventuellt bli delägare i Londonbörsen. Den frågan har
            måhända redan fallit, i alla fall om vi ska tyda mediernas rapportering
            i denna fråga rätt. Men man vet aldrig. I vilket fall som helst
            är det här utskottsinitiativet tillkommet för att just använda
            skattebetalarnas pengar för att bistå när ett svenskt företag
            ska köpa Londonbörsen.
          </note>
          <note>
            Man kan då fråga sig hur det kan komma sig att svenska socialdemokrater,
            svenska miljöpartister och svenska vänsterpartister är så måna
            om att använda skattebetalarnas pengar för att på detta vis köpa
            in sig i en av kapitalismens högborgar, om jag får använda det
            uttrycket. Vad är poängen med detta?
          </note>
          <note>
            Det vi har sett är ju att det snarare är en nackdel för OM-gruppen
            att ha staten som delägare av två olika mycket tydliga skäl.
          </note>
          <note>
            Det ena skälet rör hur den här frågan över huvud taget har kommit
            till. Det är inte så att regeringen har kommit till riksdagen
            med en proposition för att bereda de olika partierna i riksdagen
            möjlighet att ta ställning till denna fråga. Trots att ärendet
            förbereddes i Finansdepartementet, trots att man hade gott om
            tid på sig valde man att inte gå till riksdagen med propositionen.
            På det viset städade man undan oppositionens möjligheter till
            normal motionsbehandling i denna fråga.
          </note>
          <note>
            Men staten är också olämplig som ägare av ett annat skäl. Om
            ett dynamiskt företag ska kunna agera internationellt, är det
            då rimligt att det måste begära att svenska staten ska gå till
            riksdagen för att höja en låneram för att man ska kunna fullfölja
            en affär? Det är det självfallet inte. Det är självfallet så att
            staten inte är lämplig som ägare vare sig av storproducerande
            företag eller av olika börser och värdepappersinstitut av detta
            slag.
          </note>
          <note>
            Det är utifrån den grunden som vi moderater i likhet med andra
            borgerliga partier har yrkat avslag på detta utskottsinitiativ.
            Just på grund av att det har kommit den här vägen, som ett utskottsinitiativ,
            har vi inte haft möjlighet att reservera oss i den delen eller
            kunnat föra fram vår uppfattning, utan den finns i utskottsprotokollet.
            Där har vi kunnat invända mot att själva initiativet har tagits
            och även mot att man nu ska höja låneramen. Och vi gör det av
            det skälet att här i Sveriges riksdag bör vi slå vakt om skattebetalarnas
            pengar. Men vi gör det också av det skälet att det ska finnas
            en rågång mellan stat och näringsliv.
          </note>
          <note>
            Vi gör det också av det skälet att svenska företag ska kunna
            agera fritt och öppet på den internationella marknaden utan att
            behöva ha sina beslut förankrade i
          </note>
          <note>
            Sveriges riksdag.
          </note>
          <note>
            Men det finns inte heller någon nödvändighet i att fullfölja
            detta. Enligt vårt förslag vore det naturliga att staten vid en
            nyemission i OM-gruppen sålde sina teckningsrätter. Därmed får
            OM-gruppen full möjlighet att på samma villkor som i dag genomföra
            en sådan här affär, om den trots allt på nytt skulle bli aktuell.
            Det är t.o.m. så att man då inte kommer att behöva möta det motargument
            som man mötte i London, att man har en statlig delägare, med de
            argument som därav följer.
          </note>
          <note>
            Därefter bör riksdagen deklarera att staten långsiktigt bör avveckla
            sitt innehav i OM-gruppen. På det viset bidrar vi här till att
            denna verksamhet, liksom många andra verksamheter, kan agera fritt
            och oberoende från staten och utan att i den dagliga verksamheten
            styras av politiska beslut.
          </note>
          <note>
            Det är mot den bakgrunden som vi tillsammans med andra reserverat
            oss. Av allmänna voteringstekniska skäl yrkar jag inte bifall
            till de reservationer det handlar om, men förklarar att vi självfallet
            stöder detta och att vi självfallet också gärna vill höra argument
            från de olika aktörer som vill att svenska staten ska bli delägare
            i Londonbörsen.
          </note>
          <note type="speaker">
            Anf. 131 MATS ODELL (kd):
          </note>
          <note>
            Fru talman! Vi har en mängd invändningar av principiell och praktisk
            natur till det här ärendet.
          </note>
          <note>
            Gunnar Hökmark har varit inne på flera av dem. Vi anser när vi
            studerar tidsschemat att det hade funnits tid att lägga fram en
            proposition. Den hanteringsordning som man nu har valt innebär
            att oppositionen inte har haft möjlighet att väcka en motion och
            inte heller på ett riktigt sätt kunnat sakbehandla det här ärendet.
          </note>
          <note>
            Nu ska alltså låneramen utökas med 200 miljoner kronor, trots
            att allt talar för att det inte blir någon affär. Men låneramen
            är ju bara en tillfällig lösning.
          </note>
          <note>
            Det vet Jan Bergqvist, som har talat sig varm för budgetlagarna
            tidigare i dag. Det krävs i ett senare skede att det skapas ett
            utrymme under utgiftstaken för de 500 kanske 600 miljoner kronor
            som det här kan bli fråga om.
          </note>
          <note>
            Det är klart, ska svenska staten som 9-procentig ägare följa
            med OM runt om i världen när man ska fullfölja sin affärsidé,
            nämligen att den nya teknik som man har, som är en unik produkt,
            också ska kunna innebära att man kan köpa flera andra börser,
            får vi nog samlas ganska ofta här och försöka skaka fram nya kapitaltillskott.
          </note>
          <note>
            Detta statliga ägande handlar inte bara om OM-
          </note>
          <note>
            gruppen. Häromveckan var ledningen för Vattenfall i näringsutskottet.
            Man berättade att man räknar med att bara 25 % av Vattenfalls
            verksamhet är kvar i
          </note>
          <note>
            Sverige 2002. Resten är utomlands. Man äger redan mer kärnkraft
            utanför landet än inom landet. Investeringsprogrammen de närmaste
            åren handlar om 60
          </note>
          <note>
            miljarder kronor, varav man kan generera 20 miljarder genom lån
            och genom att sälja ut icke kärnverksamhet. Då måste man fråga
            Tommy Waidelich: Är ni beredda att skaka fram kanske 40-50 miljarder
            för att också Vattenfall ska kunna fullfölja sitt investeringsprogram?
          </note>
          <note>
            Så här kan vi ta företag efter företag. Det feltänkta även i
            detta projekt är ju att svenska staten ska äga internationell
            konkurrensutsatt verksamhet.
          </note>
          <note>
            Det är oerhört märkligt, tycker jag, att ett gammalt statligt
            ägande i Stockholmsbörsen, som är historiskt betingat, där det
            fanns ett skäl för insyn, med automatik går vidare, att den svenska
            regeringen anser att svenska staten ska ha insyn i Londonbörsen,
            i Tokyobörsen eller i Frankfurtbörsen. Jag vet inte vad nästa
            projekt är för OM-gruppen.
          </note>
          <note>
            Men en sak är säker, om OM-gruppen ska ha staten som ägare kommer
            man att få det svettigt framöver. För vi kommer icke att acceptera
            något annat än att nya kapitaltillskott kommer att ske efter en
            beredning som är rimlig, efter att det skrivs en proposition,
            efter att det formuleras ett betänkande och efter att vi röstat
            om detta i denna kammare. Med en sådan ägare kommer OM-gruppen
            att vara fullständigt handikappad på den snabba marknad som det
            här är fråga om.
          </note>
          <note>
            Fru talman! Jag tycker att det är märkligt att man, trots att
            allt nu talar för att det blir ett nej, vill höja låneramen och
            skapa ett ökat utrymme för expansion av de statliga åtagandena.
            Det skulle vara intressant om Tommy Waidelich ville berätta vad
            det finns för baktankar med att vi ska fatta detta beslut om att
            höja låneramen, trots att allt talar för att affären inte kommer
            att bli av.
          </note>
          <note type="speaker">
            Anf. 132 LENA EK (c):
          </note>
          <note>
            Fru talman, ledamöter, åhörare! För Centerpartiets del vill jag
            deklarera att vi tycker att det ska finnas en bestämd anledning
            till att staten äger vissa företag eller institutioner. Det ska
            vara noga avvägt och skötas ansvarsfullt.
          </note>
          <note>
            Centerpartiet har tidigare tagit sin del i ansvaret för att Sverige
            ska ha stabila institutioner på marknaden. Det innebär att vi
            tidigare har deltagit i utvecklingen av OM-gruppen. Men det blir
            en väldig skillnad när detta företag deklarerar sin absoluta vilja
            och intention att expandera också på Europamarknaden på det sätt
            man har gjort. Det är en sak. Det kommer att komma flera. Det
            har framgått i de handlingar som ingår i prospektet till aktieägarna
            på Londonbörsen.
          </note>
          <note>
            Det finns ingen som helst anledning att vi ska spela med skattepengar
            i ett företag som har en stor Europaexpansion i sikte på det viset.
            Det är inte heller en särskilt vänlig akt utrikespolitiskt att
            genom statligt ägande blanda sig i institutioner i ett annat land.
            Det är någonting som har kritiserats i Sverige och i kammaren
            i samband med Volvoaffären som det en gång fanns diskussioner
            om - det eventuella samarbetet med Renault. Från svensk sida kritiserade
            man mycket hårt den franska statens ägande i det bolaget. Då handlade
            det om en industrikoncern, inte en institution.
          </note>
          <note>
            Det här var den ena delen av frågan. Skattebetalarnas ansvar
            och deltagande i sådana experiment bör stanna vid statsgränsen.
            Utomlands blir det en helt annan sak.
          </note>
          <note>
            Den andra halvan av frågan handlar om den beslutsmässiga cirkus
            som har ägt rum. Det har varit nödvändigt att uppfinna nya saker
            och använda beslutsordningar på ett otraditionellt sätt, vilket
            har gett resultatet att oppositionen har reserverat sig till förmån
            för det förslag som majoriteten har lagt fram när det gäller låneramen.
            Det är en något ironisk händelseutveckling som är minst sagt ovanlig
            och som speglar hur perspektiven och arbetssättet har vänts i
            den här frågan.
          </note>
          <note>
            Det här är inte bra för svenska statens trovärdighet och inte
            heller för företagets trovärdighet, där vi bör stödja företagets
            frihetskamp och möjliggöra att fritt och utan statligt deltagande
            göra den Europaexpansion som majoritetsägarna har bestämt sig
            för. Staten har en aktiepost i OM-gruppen, en minoritetspost,
            om
          </note>
          <note>
            9 %. Det ska vara en ansvarstagande, långsiktig minoritetsägare.
          </note>
          <note>
            I den långsiktigheten bör inte ligga ett finansiellt korståg
            ut över Europa. Den tredje slutsatsen är att det enda rimliga
            är att staten avvecklar sitt innehav i
          </note>
          <note>
            OM-gruppen.
          </note>
          <note type="speaker">
            Anf. 133 KARIN PILSÄTER (fp):
          </note>
          <note>
            Fru talman! Finansutskottets majoritet skriver i budgetbetänkandet
            att Folkpartiet har de mest långtgående planerna på utförsäljning
            av statliga företag.
          </note>
          <note>
            Det är säkert helt rätt. Vi tycker nämligen inte att staten ska
            bedriva affärsverksamhet.
          </note>
          <note>
            Staten är den största företagsägaren i Sverige. I
          </note>
          <note>
            den statliga företagssfären är över 200 000 personer anställda.
            Värdena i företagen är mycket stora. I sfären ingår några av Sveriges
            största företag. Det är därför en viktig fråga för Sverige och
            svensk ekonomi hur dessa företag sköts. Det övergripande målet
            för regeringen är att företagen ska skapa värde.
          </note>
          <note>
            Detta var ett citat ur regeringens skrivelse med en redogörelse
            för företag med statligt ägande. Vad man inte besvarar i den skrivelsen
            är den mest grundläggande frågan, nämligen varför staten över
            huvud taget ska äga och driva företag.
          </note>
          <note>
            Folkpartiet tycker att staten inte ska äga och driva företag.
            Folkpartiet var emot att staten skulle gå in som delägare i Stockholmsbörsen
            redan i första vändan. Det som vi har sett sedan dess bekräftar
            bara det faktum att vi hade helt rätt.
          </note>
          <note>
            De motiv som man nu anger för att staten ska följa med OM-gruppen
            till London och vad det sedan kan bli, är att man vill gardera
            sig mot att Stockholmsbörsen blir utsatt för internationella uppköp.
            Då kan man undra om ni inte är internationalister. Ska inte de
            stackars engelsmännen vara garderade mot att utlänningar kommer
            och köper upp deras börs? Ska svenska staten vara den första som
            köper upp deras börs, bara för att ni tycker att svenska staten
            ska gardera sig mot att någon köper vår börs? Argumentationen
            är helt obegriplig, och det ska bli spännande att se om det kommer
            fram några nya argument. För engelsmännen var just det faktum
            att svenska staten är ägare ett av många argument för att de inte
            tyckte att detta var någon bra idé.
          </note>
          <note>
            Jag förstår det. Vi brukar ofta tala om Rosengrenrabatten på
            Telia. Jag tror inte att det är någon överdrift att hävda att
            det skulle bli en Ringholmrabatt på
          </note>
          <note>
            OM. Därför tycker jag, precis som de föregående talarna, att
            svenska staten i fallet med Stockholmsbörsen ska sälja eventuella
            teckningsrätter och sedan deklarera att staten tänker gå ur företaget,
            precis som staten borde gå ur de andra statliga företagen.
          </note>
          <note>
            Det finns många olika skäl till detta. Ett av de mest grundläggande
            skälen är att man måste skilja på demokratisk styrning av Sverige
            och lönsamhetsstyrning av företag. Statens göranden och låtanden
            ska kontrolleras genom öppenhet för insyn av medborgare, medier
            och riksdagen som en del i det demokratiska statsskicket. De spelreglerna
            fungerar inte som lönsamhetsstyrning av företag. Det är precis
            det vi nu har sett. Staten som ägare kunde inte agera som de andra
            när det gällde OM Stockholmsbörsen. Men man kunde inte heller
            använda sig av de spelregler som gäller i demokratin. Man kunde
            inte använda sig av de spelregler som ska finnas i arbetet med
            sådant som staten äger och de spelregler som gäller för riksdagen.
            Man gjorde en abrovink och skickade ett utskottsinitiativ utan
            ordentligt beslutsunderlag och där det inte heller blir en ordentlig
            öppenhet och inte en ordentlig möjlighet att lägga fram motförslag.
          </note>
          <note>
            Det här är ett av de bästa bevisen vi har fått, förutom Teliadebacle
            och annat, på att staten inte ska vara ägare av sådana företag.
          </note>
          <note>
            Fru talman! Därför tycker jag att ni från majoritetssidan, som
            har alla möjliga åsikter om vad staten ska äga och driva för typer
            av verksamheter som ligger utanför statens uppgifter, inte ska
            bli oss andra svaret skyldig om för det första varför ni vill
            gå runt de demokratiska spelreglerna, för det andra varför ni
            över huvud taget vill äga detta bolag och för det tredje varför
            ni vill gå ut över världen med ert företagande. Ni kan väl åtminstone
            hålla er inom Sveriges gränser.
          </note>
          <note>
            Fru talman! För tids vinnande yrkar jag inte bifall till någonting
            här. Vi har lagt fram våra budgetförslag och yrkat bifall till
            dem.
          </note>
          <note type="speaker">
            Anf. 134 TOMMY WAIDELICH (s):
          </note>
          <note>
            Fru talman! Det står nu klart att OM-gruppens köp av Londonbörsen
            inte blir av i den form som planerats. Men vi socialdemokrater
            kommer trots detta att yrka på en låneram på 20,9 miljarder kronor,
            dvs. en höjning med 200 miljoner kronor.
          </note>
          <note>
            Den planerade OM-affären visar enligt vår mening på behovet av
            en högre låneram för oförutsedda ändamål. Av officiella uttalanden
            kan vi också se att
          </note>
          <note>
            OM inte gett upp hoppet om samarbete med Londonbörsen.
          </note>
          <note>
            När OM-gruppen bildades gick staten in som en av delägarna. Bakom
            det beslutet stod samtliga partier utom Moderaterna och Folkpartiet.
          </note>
          <note>
            Staten deklarerade då att det inte var frågan om en tillfällig
            aktieplacering utan om ett stabilt långsiktigt ägande. Mot denna
            bakgrund var det naturligt att staten, liksom andra stabila ägare,
            var beredd att tillskjuta det kapital som behövdes för att genomföra
            en affär som skulle stärka OM och Stockholmsbörsen.
          </note>
          <note>
            Vi socialdemokrater anser att staten ska vara en god och effektiv
            ägare med möjlighet att även ta ställning till snabba förändringar
            i den finansiella sektorn. Därför tvekade inte vi när det gällde
            att ta ett initiativ i finansutskottet som gav den handlingsfrihet
            som behövdes beroende på om köpet av Londonbörsen blev av eller
            inte.
          </note>
          <note>
            För oss handlar det i grunden om Stockholmsbörsens ställning.
            Stockholmsbörsen är viktig för Sverige och Stockholmsregionen
            för att kunna förse expanderande företag med riskkapital, för
            tillväxten och vår förmåga att hävda oss som spjutspetsland inom
            IT
          </note>
          <note>
            och medicin och för att etablera Stockholmsregionen som finanscentrum
            i en växande Östersjöregion. Men
          </note>
          <note>
            Stockholmsbörsen är också viktig för svenska företag verksamma
            utomlands.
          </note>
          <note>
            I DN:s artikelserie om Silicon Valley kan vi läsa om den svenske
            entreprenören Rutger Vannerus. Han leder företaget Prenax, ett
            administrativt serviceföretag som bygger sin affärsidé på ett
            unikt IT-system.
          </note>
          <note>
            Företaget expanderar starkt i USA och Europa, och det är aktuellt
            med börsintroducering från 2002, men inte på amerikanska Nasdaqbörsen,
            som han tidigare tänkt sig.
          </note>
          <note>
            "- Nej, vi satsar hellre på Stockholmsbörsen. Prenax är ett svenskt
            företag och vi vill inte lägga resurser på att göra om oss till
            ett amerikanskt, säger Rutger Vannerus.
          </note>
          <note>
            Han konstaterar att Prenax dessutom är alltför litet för att
            passa i portföljen hos amerikanska riskkapitalister - - -. Bättre
            då att bibehålla den egna profilen.
          </note>
          <note>
            - Här i San Francisco är det jättebra att vara svensk. Det ger
            ett företräde att vara annorlunda och man får mer av kundernas
            tid - - -."
          </note>
          <note>
            Så resonerar alltså en av de svenska entreprenörer som nu prövar
            lyckan utomlands. Det visar att Stockholmsbörsen har en viktig
            roll att spela för växande svenska företag såväl här hemma som
            utomlands.
          </note>
          <note>
            Därför är det viktigt att slå vakt om Stockholmsbörsens ställning,
            särskilt - för att tala om internationalisering, Karin Pilsäter
            - i tider av globalisering då vi kommer att få se mer av fusioner
            och samarbete mellan börser i Europa. Små börser, som Stockholm,
            måste ha styrka att möta den utvecklingen. Det sker genom det
            kunnande, inte minst inom IT, som Stockholmsbörsen har utvecklat.
            Det sker också genom stabila ägare, som ser den globala utmaningen
            och är beredda att agera för Stockholmsbörsens bästa när verkligheten
            så kräver.
          </note>
          <note>
            När OM nu söker samarbetspartner och allians med en annan börs,
            som i Londonfallet, är det därför naturligt att den svenska staten
            ställer upp som ägare
          </note>
          <note>
            - för Stockholmsbörsens framtids skull, för tillväxt och jobb
            i Sverige.
          </note>
          <note>
            Jag beklagar verkligen att samtliga borgerliga partier nu väljer
            dogmatik i stället för Stockholmsbörsens bästa. Jag vet att vissa
            partier har en principiell hållning när det gäller statligt ägande,
            men de spelar i detta känsliga läge ett högt spel, som riskerar
            att minska OM:s trovärdighet. Det naturliga vore ju att i detta
            läge samla sig, eller åtminstone besinna sig lite av pragmatiska
            skäl.
          </note>
          <note>
            Men vad händer? Jo, i stället går den borgerliga oppositionen
            till kraftig motattack. Det största oppositionspartiet, Moderaterna,
            kräver i detta känsliga budgivningsläge att statens engagemang
            i OM ska avvecklas. Hur ska Londonbörsens ägare tro på OM:s bud
            om staten, en av OM:s ägare, väljer att avveckla sitt engagemang
            i företaget? Vilken trovärdighet ger detta åt OM:s bud? Svara
            på det, Gunnar Hökmark!
          </note>
          <note>
            Det finns en sak som talar mot statligt ägande, och det är politiker
            som inte är beredda att ta ägaransvar, som ser mer till politiskt
            maktspel än företagets bästa.
          </note>
          <note>
            Gunnar Hökmark m.fl. verkar i det här fallet göra allt för att
            leva upp till det epitetet. Det är tråkigt och trist, och jag
            beklagar det - om inte annat så för
          </note>
          <note>
            Stockholmsbörsens bästa.
          </note>
          <note>
            Till sist har jag en liten reflexion över det indignerade talet
            om utskottsinitiativ och brist på demokrati m.m.
          </note>
          <note>
            Visserligen tycker jag att möjligheten till utskottsinitiativ
            ska användas med restriktivitet och i särskilda fall. OM:s köp
            av Londonbörsen är ett sådant fall. Det har stor betydelse för
            Stockholmsbörsen och, som jag ser det, för tillväxt och jobb i
            Sverige. Då gäller det att agera snabbt. Och i det här fallet
            har finansutskottet t.o.m. agerat snabbare än marknaden.
          </note>
          <note>
            Inte alltför sällan brukar Moderaterna också klaga på att politiska
            beslut tar för lång tid, men nu går det plötsligt för snabbt.
            Hur ska Moderaterna ha det egentligen?
          </note>
          <note>
            Möjligheten till utskottsinitiativ finns de facto inskriven i
            riksdagsordningen - det är inte odemokratiskt. Vill Moderaterna
            och Folkpartiet, med Karin
          </note>
          <note>
            Pilsäter, avskaffa den rätten eller modifiera den? Är det mer
            demokrati?
          </note>
          <note>
            Fru talman! Jag yrkar bifall till utskottets initiativ om en
            utökad låneram.
          </note>
          <note type="speaker">
            Anf. 135 KARIN PILSÄTER (fp) replik:
          </note>
          <note>
            Fru talman! Det var ett väldigt talande inlägg som vi fick höra
            från Tommy Waidelich, med en målande beskrivning just av Socialdemokraternas
            och deras stödpartiers otroligt oklara syn på rollfördelningen
            i svenskt samhälle, på rollfördelningen mellan marknad och stat
            och på rollfördelningen mellan politiker och företagare, vem som
            ska sätta spelreglerna och vem som ska vara ute och spela.
          </note>
          <note>
            Det är helt riktigt att det finns partier som har en mer principiell
            syn på vilka i ett samhälle som ska driva företag och vilka som
            ska stifta lagar. Det finns också vissa partier som tycker att
            man gör lite som det hampar sig, som det passar sig, efter vilken
            dagsform man har eller hur frågor dyker upp.
          </note>
          <note>
            Argumentet för att genomföra den här utökningen trots att försöket
            att köpa Londonbörsen har fallit är, som Tommy Waidelich själv
            sade, att det visar på behovet av att ha en låneram för oförutsedda
            händelser. Vilka oförutsedda händelser är det? Är det att Vin
          </note>
          <note>
            &amp; Sprit ska köpa Seagram? Är det, som Mats Odell frågade, att
            Vattenfall ska köpa något nytt kärnkraftverk utomlands? Eller
            vad är det frågan om? Det kunde vara bra att veta vilken typ av
            begränsningar ni tycker att det finns. Det kanske inte finns några
            begränsningar alls för hur ni vill åka jorden runt och köpa upp
            olika typer av företag.
          </note>
          <note>
            Staten ska vara en god och effektiv ägare, säger
          </note>
          <note>
            Tommy Waidelich. Nej, jag tycker inte det. Staten ska vara både
            god och effektiv som den som sätter upp spelreglerna för företagen.
            Jag tycker att den attityd som Tommy Waidelich visade just gentemot
            de demokratiska spelreglerna kräver att han i sin replik nu klargör
            lite tydligare om det är dogmatik att tycka att riksdagsarbetet
            ska präglas av öppenhet, att medborgarna ska kunna granska och
            att det ska finnas ett ordentligt beslutsunderlag.
          </note>
          <note type="speaker">
            Anf. 136 TOMMY WAIDELICH (s) replik:
          </note>
          <note>
            Fru talman! Svaret på den sista frågan är att vi har en debattrunda
            just nu där alla har möjlighet att anmäla sig. Vi har haft en
            diskussion i utskottet. Tjänstemän från Regeringskansliet har
            varit där och föredragit och har fått möjlighet att svara på frågor
            som ledamöterna har ställt. Vi har haft dokument framme, osv.
          </note>
          <note>
            Men som jag säger har detta också varit ett fall där det har
            handlat om att agera snabbt. Då har vi använt oss av den demokratiska
            möjlighet som finns enligt riksdagsordningen och utnyttjat rätten
            till utskottsinitiativ.
          </note>
          <note>
            Jag förstår inte det indignerade talet om brist på demokrati.
            Jag tycker faktiskt att det skorrar falskt.
          </note>
          <note>
            Om man tittar på de senaste tio åren och jämför hur många utskottsinitiativ
            som tagits vart och ett av åren, ser man ganska klart att rekordet
            ligger under de borgerliga åren. År 1993 slogs rekordet med så
            många som 42 utskottsinitiativ. Var det odemokratiskt? Jag tycker
            att talet om demokrati skorrar väldigt falskt när det gäller rätten
            att ta utskottsinitiativ.
          </note>
          <note>
            Jag tycker, som jag sade, principiellt att den här rätten, den
            här möjligheten, ska man använda med restriktivitet och i särskilda
            fall. Detta var ett särskilt fall. Det handlade till syvende och
            sist om Stockholmsbörsens framtid.
          </note>
          <note type="speaker">
            Anf. 137 KARIN PILSÄTER (fp) replik:
          </note>
          <note>
            Fru talman! Vi kan tala länge om utskottsinitiativ, vilken orsak
            det finns, vilken möjlighet det finns för människor att sätta
            sig in i detta och av vilken anledning man tar dem, men det finns
            inte tid till det nu.
          </note>
          <note>
            Jag diskuterar det gärna vid ett annat tillfälle.
          </note>
          <note>
            Det intressanta är att i det här fallet har ni tagit utskottsinitiativet
            därför att ni ville gå runt de demokratiska spelreglerna. Det
            är detta som är problemet.
          </note>
          <note>
            Det material vi fick kom från Finansdepartementet, men det kan
            ingen annan människa ta del av. Det finns inte här i utskottsbetänkandet.
            Det var t.o.m. så att det var skrivet i så god tid att man hade
            glömt att ändra i det. Där stod det att man skulle kunna göra
            en proposition.
          </note>
          <note>
            Skillnaden mellan det här utskottsinitiativet och många andra
            är ju att detta inte är gjort på riksdagens initiativ, på ledamöternas
            initiativ, utan det är gjort för att man ska kunna gå runt spelreglerna.
          </note>
          <note>
            Sedan var det också ganska fascinerande att höra
          </note>
          <note>
            Tommy Waidelich säga att det var bra att det fanns en stabil
            ägare som ser de globala utmaningarna. Det är ju jättespännande
            att staten och Socialdemokraterna ser de globala utmaningarna
            i just den här frågan.
          </note>
          <note>
            Men vore det inte bättre om ni ägnade er lite mer åt de globala
            utmaningarna på de områden som faktiskt är statens uppgifter?
            Ingen annan kan ändra det svenska skattesystemet t.ex., men det
            finns många andra som skulle vara bättre skickade att vara effektiva
            och goda ägare av väl fungerande företag som har en verksamhet
            på internationell nivå.
          </note>
          <note>
            Jag tycker att Tommy Waidelich och hans partikamrater borde fundera
            ett varv till på vilken verksamhet som staten ska ägna sig åt
            och vilken verksamhet som staten inte ska ägna sig åt och hur
            man bäst tillförsäkrar medborgarna en god insyn på de arenor som
            är politiska. Det gör man inte genom att vara ägare i snabbfotade
            företag som behöver snabba beslut och en helt annan typ av beslutsfattande.
          </note>
          <note type="speaker">
            Anf. 138 TOMMY WAIDELICH (s) replik:
          </note>
          <note>
            Fru talman! Det är uppenbart att Karin Pilsäter och Folkpartiet
            och vi har olika uppfattningar i de här frågorna om statens roll.
            Jag ser fram emot fortsatta debatter i den frågan här. Jag ser
            också fram emot fortsatta debatter om skatter och globalisering.
            Vi hade en intressant skattedebatt precis innan den här debatten.
            Jag tar gärna den debatten.
          </note>
          <note>
            Men här handlar det om ett enskilt specifikt fall, nämligen om
            OM-gruppens bud på Londonbörsen.
          </note>
          <note>
            Här ansåg vi socialdemokrater att det var väldigt viktigt att
            agera. Det var den socialdemokratiska utskottsgruppen som tog
            initiativet. Sedan var det de facto så att regeringen inte hade
            möjlighet av tidsskäl att lägga fram ett förslag. Därför tog vi
            initiativet.
          </note>
          <note>
            Vilka bevekelsegrunder vi hade för det vet vi bäst själva, Karin
            Pilsäter. I det här fallet handlade det om att trygga Stockholmsbörsens
            framtid.
          </note>
          <note type="speaker">
            Anf. 139 MATS ODELL (kd) replik:
          </note>
          <note>
            Fru talman! Jag kan inte låta bli att tycka lite synd om Tommy
            Waidelich som nu får sitta med Svarte
          </note>
          <note>
            Petter och vara den som ska försöka försvara denna sjuka sak
            här i kammaren.
          </note>
          <note>
            Det han säger är väldigt intressant. Han tar ett exempel, Prenax,
            som vittnar om Stockholmsbörsens betydelse för deras möjlighet
            att få riskkapital. Men har Vannerus sagt någonting om att det
            krävs ett statligt ägande? Det är ju det som den här saken handlar
            om. Jag är helt övertygad om att OM inte har några som helst problem
            att hitta det riskkapital de behöver för att klara både sin verksamhet
            i Sverige och utomlands.
          </note>
          <note>
            Det intressanta är också det som Karin Pilsäter tar upp, nämligen
            rollfördelningen. Vi har tidigare här i dag talat om problemen
            för den svenska tillväxten. Vi ser nu att vi passerar höjdpunkten
            av konjunkturen.
          </note>
          <note>
            Stockholmsregionen sackar efter.
          </note>
          <note>
            Det handlar om att värna Stockholmsbörsens ställning, säger Tommy
            Waidelich. Det behövs alltså inget riskkapital från staten för
            det. Det som däremot behövs - och där skulle jag vara beredd att
            stödja ett initiativ från utskottet, eftersom pratdepartementet
            aldrig får fram några propositioner - är en riktig väg till Kista.
            Det är ju exempelvis vad vd:n för Start-upfactory, förre Ericssonchefen,
            i finansutskottets hearing om den nya ekonomin sade var den viktigaste
            insatsen från svenska staten för att gynna den nya ekonomin. Bygg
            en riktig väg till Kista! Använd i stället de här pengarna till
            det som är statens huvuduppgift.
          </note>
          <note>
            Sedan frågar Tommy Waidelich hur Londonbörsens ägare ska uppfatta
            att oppositionen tycker att staten ska stiga av under en emissionsperiod.
            Jag tror att det skulle uppfattas mycket positivt. Vi har nämligen
            preciserat detta. Vi har sagt att man ska sälja teckningsrätterna
            och deklarera avsikten att gå ur
          </note>
          <note>
            OM. Det skulle få OM-aktien att stiga. Staten skulle därmed få
            ut mera pengar för sitt innehav. Det skulle också öka OM:s chanser
            att faktiskt kunna köpa Londonbörsen.
          </note>
          <note type="speaker">
            Anf. 140 TOMMY WAIDELICH (s) replik:
          </note>
          <note>
            Fru talman! Det är intressant att höra Mats Odells profetior
            om framtiden. Han skulle kanske passa bättre som aktiemäklare
            än som riksdagsledamot.
          </note>
          <note>
            Vad vet jag? Men nu är inte verkligheten så enkel att man stärker
            en aktie bara genom att förändra ägarbilden. I det här fallet
            tror jag faktiskt att det är bra att det finns ett statligt ägande
            för Stockholmsbörsens framtid.
          </note>
          <note>
            Jag tror också att det är bra för Stockholmsbörsen ur ett globalt
            perspektiv. Vi ser ju alltmer av samarbete och framtida fusioner
            som kommer. Vi vet ju att det finns en ganska långtgående diskussion
            mellan
          </note>
          <note>
            Amsterdam, Paris och Bryssel om att öka samarbetet och eventuellt
            fusionera. Vilka börser blir kvar efter det samarbetet? Vad händer
            med en liten börs som
          </note>
          <note>
            Stockholm i en framtida globalisering? Hur har vi styrka att
            möta den?
          </note>
          <note>
            Det är sådana frågor det handlar om. Där finns det faktiskt ett
            intresse av att staten finns med som en långsiktigt stabil ägare
            som också kan agera när det händer saker på den globala marknaden.
            Det visar ju inte minst Londonfallet. Den statliga ägaren, dvs.
            vi i finansutskottet, har faktiskt agerat t.o.m. snabbare än marknaden.
          </note>
          <note type="speaker">
            Anf. 141 MATS ODELL (kd) replik:
          </note>
          <note>
            Fru talman! Det där sista är ju nästan patetisk att höra. Just
            genom att den svenska staten finns med som ägare har ju OM haft
            en black om foten som gör att det här budet har blivit avvisat.
            Tommy Waidelich säger att oavsett att det har blivit avvisat i
            sin nuvarande form vill man stå fast. Man vill höja låneramen
            om det skulle ske några oförutsedda händelser. Det är klart om
            vi ska väga upp en fusion mellan Amsterdam, Paris, Bryssel och
            andra fusioner måste den svenska staten furnera riskkapital och
            jag antar att det då ska vara 9 %.
          </note>
          <note>
            Kan Tommy Waidelich lite överslagsmässigt räkna på hur mycket
            vi då ska ha fram under utgiftstaken för att klara denna insyn
            som nu tycks vara så oerhört angelägen? Kan han på ett ungefär
            säga om det är 1
          </note>
          <note>
            miljard, 10, 20 eller 30 miljarder? Och, svara gärna på detta
            också, anser Tommy Waidelich att svenska staten ska följa med
            Vattenfall och andra företag, t.ex. Telia, fullt ut och framstå
            som den ägare som skjuter till det nya riskkapital som kommer
            att behövas i samma proportion som i dag i nyemissioner? Är det
            verkligen svenska statens uppgift att bli en allt större aktör
            på de internationella finansiella marknaderna, på de internationella
            elkraftsmarknaderna och på de internationella telemarknaderna?
            I stället för att vara med och spela på planen, som Socialdemokraterna
            tycks älska, bör ni försöka se till att regelverket och infrastrukturen
            fungerar för de spelare som verkligen har förutsättningar att
            fungera på dessa marknader.
          </note>
          <note type="speaker">
            Anf. 142 TOMMY WAIDELICH (s) replik:
          </note>
          <note>
            Fru talman! Som Mats Odell mycket väl känner till är grunden
            för det här utskottsinitiativet OM-
          </note>
          <note>
            gruppens bud på Londonbörsen. Mats Odell pratar om att jag står
            här med Svarte Petter och får företräda
          </note>
          <note>
            Socialdemokraterna i det här ärendet. Jag vet inte om man ska
            prata om kortspel, men är det någon som försöker blanda ihop korten
            här inne är det väl Mats
          </note>
          <note>
            Odell. Det här ärendet handlar i sak inte om Vattenfalls planer
            för framtiden, Amsterdam, Paris och
          </note>
          <note>
            Bryssel. Det handlar om ett fall som har sin upprinnelse i att
            OM har lagt ett bud på Londonbörsen. Det ska givetvis ses i sitt
            sammanhang - globalisering, att andra börser slår ihop sig. Men
            det här ärendet handlar om ett utskottsinitiativ för att se till
            att OM-
          </note>
          <note>
            gruppen kan vara med och lägga ett bud på Londonbörsen som syftar
            till att stärka Stockholmsbörsens ställning.
          </note>
          <note type="speaker">
            Anf. 143 LENA EK (c) replik:
          </note>
          <note>
            Fru talman! Detta ärende handlar egentligen om mera därför att
            OM-gruppen mycket tydligt i sina prospekt sagt att man nu ska
            göra en Europaexpansion - detta enligt handlingar som har lämnats
            till finansutskottet, uppgifter som har lämnats muntligt till
            finansutskottet. Det första steget i denna Europaexpansion var
            försöket att fientligt ta över Londonbörsen. Det har inte, som
            det verkar nu, gått därför att aktieägarna har sagt nej. Samtidigt
            säger OM-
          </note>
          <note>
            gruppen att det sker en stark strukturomvandling på dessa marknader
            i Europa. Man avser att ta en aktiv del i denna strukturomvandling.
          </note>
          <note>
            Då undrar jag: Var går gränsen för Tommy Waidelich? Hur långt
            ut ska vi följa med OM-gruppen i deras i och för sig som företag
            mycket vällovliga ambitioner att bli en stor internationell aktör?
            Hur långt ska svenska skattebetalares medel följa med?
          </note>
          <note>
            För varje strukturaffär som OM-gruppen avser att delta i kommer
            summorna att öka. Frågan är alltså:
          </note>
          <note>
            Hur långt geografiskt och finansiellt ska svenska skattebetalare
            hänga med och ta risker? I detta ligger ju mycket stora risker.
            Det syns bl.a. på att statens nuvarande innehav, det 9-procentiga
            aktieinnehavet, faktiskt gått ned eftersom aktierna för detta
            företag har gått ned efter den misslyckade Londonaffären.
          </note>
          <note>
            Det är ett stort risktagande.
          </note>
          <note>
            Vi har under den här dagen diskuterat värderingar och prioriteringar
            och bl.a. tagit upp grundnivån i föräldrapenning som är 60 kr.
            Alla politiska beslut handlar om värderingar och prioriteringar.
          </note>
          <note type="speaker">
            Anf. 144 TOMMY WAIDELICH (s) replik:
          </note>
          <note>
            Fru talman! Lena Ek talar om de pengar som vi ska använda till
            det hela. Flera talare tidigare har också sagt att det handlar
            om stora summor som belastar skattebetalare. Så är det faktiskt
            inte. Det här handlar om en utökad låneram, 200 miljoner kronor,
            av en låneram som är på över 20 miljarder. Det är
          </note>
          <note>
            1 % av hela låneramen. Den här låneramen och de lån som eventuellt
            tas upp belastar oss i den löpande driften bara i form av räntor.
            Räntorna i det här fallet kan komma att uppgå till 30 miljoner
            kronor. Men då ska vi komma ihåg, och det borde Lena Ek och andra
            som har suttit betydligt längre än vad jag har gjort i finansutskottet
            veta, att en stor del av denna låneram inte utnyttjas under ett
            år. I normala fall, som jag har förstått det, är det upp emot
            20-30 % av låneramen som inte utnyttjas under året. Totalt sett
            ska inte det här kunna leda till någon påfrestning på budgeten.
          </note>
          <note>
            Hur som helst är det här någonting som, om det nu blir aktuellt,
            kommer att återkomma i utskottets diskussioner, och det är också
            det som är aviserat i samband med utskottsinitiativet.
          </note>
          <note type="speaker">
            Anf. 145 LENA EK (c) replik:
          </note>
          <note>
            Fru talman! Jag konstaterar att jag inte har fått svar på min
            första fråga: Hur långt är Tommy Waidelich och Socialdemokraterna
            beredda att gå i denna expansion ut över Europa?
          </note>
          <note>
            Sedan säger Tommy Waidelich någonting som får mig att studsa
            i bänken, och det är ganska svårt för de här bänkarna är ganska
            träiga, vilket vi känner efter en lång dag. En utökad låneram
            belastar inte skattebetalarna, säger han. Jag kommer ihåg en statsminister
            som har sagt att den som är satt i skuld är icke fri.
          </note>
          <note>
            Gäller inte det längre? Det är min nästa fråga.
          </note>
          <note>
            Slutligen: Är det inte så att det statliga ägandet i
          </note>
          <note>
            OM-gruppen var en black om foten när man försökte göra denna
            i och för sig vällovliga Europaexpansion?
          </note>
          <note>
            Det är i alla fall vad som framgår mycket tydligt av
          </note>
          <note>
            Londonbörsens lednings uttalanden i en mängd olika massmedier
            och de diskussioner som har förts med de andra ägarna. Det som
            har framgått är att det var en black om foten.
          </note>
          <note>
            Det är till nackdel för OM-gruppen och Stockholmsbörsen att ha
            en statlig inblandning i detta företag just nu när internationaliseringen
            av ekonomin är så stark. Det finns andra sätt att garantera stabila
            finansiella institutioner, tydligare, enklare och bättre sätt.
          </note>
          <note>
            Detta att det var så bra att man agerade snabbt.
          </note>
          <note>
            Det är ibland bra att inte vara för långsam. Ibland är det bra
            att vara snabb men i det här sammanhanget, när man vänder på etablerade
            arbetsordningar som har gjorts rent konkret när det här beslutsärendet
            har kommit fram, kommer jag att tänka på en annan seriefigur än
            statsministern och hans uttalande om hur det är att vara satt
            i skuld, nämligen Lucky Luke som drar snabbare än sin egen skugga.
          </note>
          <note type="speaker">
            Anf. 146 TOMMY WAIDELICH (s) replik:
          </note>
          <note>
            Fru talman! Det är svårt att besvara alla Lena Eks frågor i en
            kort replik, men jag ska göra det bästa av situationen.
          </note>
          <note>
            Lena Ek påstår att det statliga ägandet var en black om foten.
            Men det finns inget som med säkerhet säger att det var en black
            om foten. Det finns många olika förklaringar till vad den här
            affären har stött på. Bl.a. kan man läsa att budet var för lågt,
            inte minst säger Londonbörsens representanter det. Den andra spekulationen
            var att Londonbörsens ägare inte ville släppa makten, att Londonbörsens
            ägare i nuläget inte ville ha samarbete med någon börs över huvud
            taget, att Londonbörsen hade mycket internt arbete framför sig,
            bl.a. tillsättandet av en ny vd, innan man var intresserad av
            att söka nya internationella samarbetspartner. Det finns många
            olika förklaringar. Givetvis kan man använda den förklaring som
            har figurerat i debatten, om man nu tycker att det är dåligt med
            ett statligt ägande. Vi socialdemokrater tror att ett statligt
            ägande i det här fallet är en styrka för OM-gruppen, inte minst
            en styrka för Stockholmsbörsens framtid.
          </note>
          <note>
            Att tala om att vara satt i skuld och att inte vara fri osv.
            Vem satte oss i skuld, och vem befriade oss?
          </note>
          <note>
            Den frågan tycker jag att Lena Ek ska fundera på.
          </note>
          <note>
            Hon har visserligen varit med i kanske två olika skepnader. Centerpartiet
            har både varit med och satt oss i skuld och varit med och befriat
            oss. Men att tala om att vara satt i skuld och anklaga oss socialdemokrater
            för det med den här marginella förändringen tycker jag är lite
            väl magstarkt.
          </note>
          <note type="speaker">
            Anf. 147 GUNNAR HÖKMARK (m) replik:
          </note>
          <note>
            Fru talman! När det gäller frågan om att vara satt i skuld är
            det mycket enkelt att se hur utvecklingen var.
          </note>
          <note>
            Sverige hamnade i en växande skuldkris bl.a. genom att en gång
            en statlig bank fick en växande kris och hade svårt att betala
            och krävde mer och mer av statliga pengar. Sedan kom hela bankkrisen
            och alltihop.
          </note>
          <note>
            Även där förskräcker spåren, Tommy Waidelich.
          </note>
          <note>
            Det var andra som fick reda upp detta, men det ligger delvis
            utanför denna debatt.
          </note>
          <note>
            Det som ändå är intressant är att notera den debatt som det har
            blivit kring de här frågorna och som det över huvud taget inte
            finns någonting redovisat om, nämligen vad finns det för ekonomiska
            och företagsmässiga grunder och kalkyler av lönsamhet på det rimliga
            budet från den statliga ägarens sida?
          </note>
          <note>
            Här begär den socialdemokratiska utskottsgruppen i finansutskottet
            - jag ifrågasätter självfallet inte att initiativet kommer från
            någon annanstans - att riksdagen ska gå in och finansiera ett
            köp av en utländsk börs, kanske därför att man dessutom ska köpa
            in sig i andra utländska börser med skattebetalarnas pengar, men
            utan att presentera några underlag för det rimliga i detta beslut.
          </note>
          <note>
            Tommy Waidelich sade alldeles nyss till Mats
          </note>
          <note>
            Odell att han kanske borde vara aktiemäklare i stället.
          </note>
          <note>
            Det är Tommy Waidelich som är den stora aktiemäklaren här i dag,
            men med andras pengar.
          </note>
          <note>
            En intressant fråga att ställa är följande. 500 miljoner kronor,
            om det hade blivit så eller om det blir så, ska också bli en statlig
            utgift någon gång. Det kan man inte fösa undan i bokföringen,
            det kan Tommy
          </note>
          <note>
            Waidelich fråga bokföringskonstens främste mästare i finansutskottet
            Jan Bergqvist om. De ska ju betalas från någonstans och kommer
            att tränga undan några andra utgifter.
          </note>
          <note>
            Då tycker jag att Tommy Waidelich skulle kunna svara på frågan:
            Hur ser de kommersiella grunderna ut för att staten ska gå in
            som delägare i Londonbörsen? Det är det som är grunden för beslutet.
            Vilka utgifter anser ni ska träda tillbaka för de 500 miljoner
            kronor ni vill använda till Londonbörsen?
          </note>
          <note type="speaker">
            Anf. 148 TOMMY WAIDELICH (s) replik:
          </note>
          <note>
            Fru talman! Till att börja med skulle jag vilja upplysa Gunnar
            Hökmark om att bokföringsexperten
          </note>
          <note>
            Jan Bergqvist sitter med i s-gruppen i utskottet, och det är
            den socialdemokratiska gruppen i finansutskottet som har lagt
            fram det här förslaget. Det är inte så att vi som enskilda ledamöter
            - det trodde jag att
          </note>
          <note>
            Moderaterna och inte minst Gunnar Hökmark tycker är viktigt att
            betona - har gått in och tittat i företagets bokföring och i OM-gruppens
            kalkyler och grundunderlag för det här budet. Det är inte, menar
            jag, uppgifter för politiker.
          </note>
          <note>
            Vi har en ägarrepresentant i styrelsen och vi har också fått
            principerna redogjorda för oss, lika väl som
          </note>
          <note>
            Gunnar Hökmark har fått det, i utskottet. Utifrån den bedömningen
            och med förtroende för OM-gruppens ledning har vi ansett det vara
            viktigt att stödja OM-
          </note>
          <note>
            gruppens bud på Londonbörsen. Att prata om att vi ska gå in och
            ha långtgående kalkyler och underlag tycker jag inte hör till
            politikerrollen. Vi har fullt förtroende för sittande ledning
            i OM och tycker utifrån den information som vi har fått att det
            bud som man lagt verkat rimligt att stödja, framför allt av omsorg
            om Stockholmsbörsens framtid.
          </note>
          <note type="speaker">
            Anf. 149 GUNNAR HÖKMARK (m) replik:
          </note>
          <note>
            Fru talman! Vad Tommy Waidelich sade förklarar ett och annat
            kring politiskt styrda statliga företag. Å
          </note>
          <note>
            ena sidan vill Tommy Waidelich att staten ska vara en aktiv ägare
            vad gäller Stockholmsbörsen. Han har dessutom illusionen att det
            är detta aktiva ägarskap som har bidragit till att börsen har
            blomstrat. Å andra sidan ska man som politiker inte sätta sig
            in i företagets beslut. Man ska inte ställa krav på ett underlagsmaterial
            för beslutet, för det ska andra ha.
          </note>
          <note>
            Vad Tommy Waidelich i klartext kräver av riksdagen är att man
            nu ska fatta beslut om 500 miljoner kronor utan att det finns
            ett underlag för beslut som vi kan ta ställning till men som han
            har tagit ställning till; detta bara därför att Tommy Waidelich
            och sgruppen litar på andra aktörer. Det måste jag säga är en
            mycket säregen syn på ägarrollen i företag över huvud taget.
          </note>
          <note>
            Sedan vill jag upprepa vad jag tidigare frågat
          </note>
          <note>
            Tommy Waidelich om - det som bokföringen handlade om: Vilka utgifter
            tänker ni föra undan när ni för in de här utgifterna för Londonbörsen?
            Vad är det ni ska dra ned på? Är det vägbyggande eller utbildningsinvesteringar,
            eller är det någonting annat? Någon uppfattning måste ni väl ha
            om vilka kostnader som är mindre viktiga än att staten för skattebetalarnas
            pengar köper Londonbörsen.
          </note>
          <note type="speaker">
            Anf. 150 TOMMY WAIDELICH (s) replik:
          </note>
          <note>
            Fru talman! Som Gunnar Hökmark mycket väl vet kommer diskussionen
            om utgiftstaken, om ett köp blir av, att så småningom tas upp
            i utskottet. Det finns aviserat i utskottsinitiativet, så det
            är ingen nyhet.
          </note>
          <note>
            Jag tycker att Gunnar Hökmark gör en konstig vinkling av ägarens
            roll i det här fallet. Min bild är att
          </note>
          <note>
            Gunnar Hökmark - men det är möjligt att jag har missförstått
            honom - vill att vi ska göra OM-
          </note>
          <note>
            ledningens jobb och sätta oss ned och gå igenom alla möjliga
            kalkyler. Men staten har ett antal aktier och har ställt upp som
            en stabil långsiktig ägare. I det ligger också att ställa upp
            på det bud som OM nu har lagt på Londonbörsen, just därför att
            det ligger i Sveriges intresse och därför att det är bra för Stockholmsbörsens
            framtid och för jobb och tillväxt i Sverige.
          </note>
          <note type="speaker">
            Anf. 151 JOHAN LÖNNROTH (v):
          </note>
          <note>
            Fru talman! Först yrkar jag bifall till hemställan i utskottets
            betänkande i denna del. Jag instämmer också i det som Siv Holma
            sagt tidigare i denna debatt.
          </note>
          <note>
            Inledningsvis kan jag också säga att jag håller med Karin Pilsäter
            om en av de saker hon nämnde, nämligen att vi bör kunna motivera
            det statliga ägandet. Jag tycker inte att det som står i regeringens
            skrivelse räcker - att vi ska skapa värden - utan det krävs en
            ordentlig motivering till varför staten ska äga olika saker.
          </note>
          <note>
            När det gäller just det här med börserna, själva marknadsplatsen,
            anser jag att motivet till att staten bör ha ett demokratiskt
            inflytande och helst makt över själva börsen är att på denna marknadsplats
            kunna skapa en likvärdig konkurrens mellan olika aktörer.
          </note>
          <note>
            Det är inte bra om stora starka privata intressen skapar sig
            monopolmakt över själva marknadsplatsen.
          </note>
          <note>
            Att staten äger en börs tycker jag inte är konstigare än att
            staten har penningutgivningsmonopol.
          </note>
          <note>
            Mats Odell säger att det är feltänkt att staten ska äga konkurrensutsatt
            verksamhet. Men, Mats Odell, hur var det den 11 juni 1997? Då
            gick ju Kristdemokraterna med på att staten skulle köpa in sig
            på den här börsen. Som Tommy Waidelich nyss sade var det bara
            Folkpartiet och Moderaterna som var emot. Var inte börsen konkurrensutsatt
            1997? Eller handlar det om ytterligare en av de mångomtalade kristdemokratiska
            klackvändningarna - återigen 180 graders rotation?
          </note>
          <note>
            Gunnar Hökmark säger att det är en nackdel att staten äger en
            del av OM. Jag hörde Olof Stenhammar i radions lördagsintervju.
            Han sade att det var bra att staten var ägare och att det inte
            var några problem med det. Om jag skulle få den berömda frågan
            om jag föredrar Hökmark eller Stenhammar är det inte alldeles
            enkelt att svara men i det här fallet litar jag nog lite mer på
            Stenhammars omdöme. Jag tror att han kan de här frågorna bättre
            än Hökmark.
          </note>
          <note>
            Sedan medger jag att Karin Pilsäter pekar på ett problem i vår
            argumentation. Vi försvarar ju ett svenskt demokratiskt inflytande
            över Stockholmsbörsen. Varför ska då de stackars engelsmännen
            behöva lämna ifrån sig sin börs till en svensk ägare? Den frågan
            är berättigad. Samtidigt är problemet att den gamla konservativa
            Londonbörsen är hotad, oavsett om OM-gruppen hoppar in eller inte.
            Det går ju rykten om att t.ex. Nasdaqbörsen planerar att köpa
            Londonbörsen, så det här är ett internationellt problem.
          </note>
          <note>
            Det måste det internationella samfundet ta tag i. Hur skapar
            vi alltså bättre demokratisk makt över hela den här globala marknadsplatsen?
            Detta är ett mycket stort internationellt problem.
          </note>
          <note>
            Jag skulle vilja fråga både Karin Pilsäter och Lena
          </note>
          <note>
            Ek som i det här fallet använder det märkliga begreppet frihetskamp
            om det verkligen är acceptabelt om t.ex. Wallenbergsfären skulle
            köpa upp hela den svenska börsen. Eller är det acceptabelt om
            ett globalt jätteföretag som Time Warner eller om Bill Gates skulle
            köpa upp alla de större globala börserna? Är det helt acceptabelt
            för er? Finns det inga problem där?
          </note>
          <note>
            Jag instämmer i vad Tommy Waidelich sade om det viktiga i att
            staten är en långsiktig och stabil ägare. Men det är också mycket
            viktigt inte bara att staten är långsiktig och stabil utan också
            att man äger en rejäl bit av det hela. Minst 10 % är betydelsefullt
            därför att då har man en hörnposition - jag tillhör också dem
            som gillar att slå vakt om det svenska språket så jag vill inte
            använda det engelska uttrycket
          </note>
          <note>
            - som betyder att man kan blockera ett fientligt uppköp, t.ex.
            från Nasdaqbörsen, om det skulle bli aktuellt.
          </note>
          <note>
            Till sist: Det är väl så, Tommy Waidelich, att regeringspartiets
            planer är att vi ska upp till de 10 procenten. Jag skulle vilja
            få det bekräftat.
          </note>
          <note type="speaker">
            Anf. 152 MATS ODELL (kd) replik:
          </note>
          <note>
            Herr talman! Johan Lönnroth säger att det krävs en motivation
            till att staten ska äga. Där har inte Johan Lönnroth det svårt.
            Han har motiv för att staten bör äga det mesta här i världen.
            Det kan knappast vara något problem för honom.
          </note>
          <note>
            Det är alldeles rätt att vi inte motsatte oss att staten tog
            ett ökat ägaransvar i den historiska relationen när det gäller
            Stockholmsbörsen. Det vi diskuterar i dag är hur pass klokt det
            är att använda svenska skattemedel under utgiftstaket för att
            köpa Londonbörsen.
          </note>
          <note>
            Vad innebär det att ha ett demokratiskt inflytande över Londonbörsen?
            Det skulle vara intressant om
          </note>
          <note>
            Johan Lönnroth utvecklade det. Vilken församling ska ta ställning
            till transaktionerna på Londonbörsen eller Stockholmsbörsen? Vilken
            krets ska göra det?
          </note>
          <note>
            Ska den utses genom val? Vad är ett demokratiskt inflytande?
          </note>
          <note>
            Enligt kristdemokraternas sätt att resonera ska staten inte delta
            som en spelare utan se till att det finns stabila institutioner.
            Det är inte Jan Bergqvist,
          </note>
          <note>
            Bosse Ringholm eller Johan Lönnroth som ska kontrollera att Stockholmsbörsen
            fungerar. Det är Finansinspektionen. Vi hade en hearing i finansutskottet
            i går om Finansinspektionen. Det är det organ som bör få resurser
            för att sköta den uppgiften. Att vi ska sköta det i politiska
            församlingar är en fullständigt felaktig tanke.
          </note>
          <note>
            Johan Lönnroth säger att han vill ha cornerpositioner runtomkring
            på börserna och i andra sammanhang. Här sticker bockfoten verkligen
            fram. Det borde sända kalla kårar utefter ryggen på alla som löper
            fara att bli uppköpta efter fientliga bud från den svenska statligt
            delägda OM-gruppen. En större björntjänst har inte någon gjort
            OM-gruppen.
          </note>
          <note type="speaker">
            Anf. 153 JOHAN LÖNNROTH (v) replik:
          </note>
          <note>
            Herr talman! Först ska jag tala om för Mats Odell att jag inte
            tillhör dem som anser att staten ska äga det mesta. I själva verket
            har jag just varit med och författat en skrift, från Västra Götalands
            vänsterpartistiska distrikt, där vi pläderar för att det statliga
            ägandet aldrig kan vara den väsentliga delen när man ska demokratisera
            ägandet. Det handlar snarare om löntagarägande och kooperativ.
            Men det är en annan debatt som Mats Odell och jag kanske får sköta
            vid ett annat tillfälle.
          </note>
          <note>
            Olof Stenhammar hade en lång motivering när
          </note>
          <note>
            OM-gruppen bestämde sig för strategin att köpa Londonbörsen.
            Han påstod att det hade skapat en mängd
          </note>
          <note>
            PR-poänger. Man hade tjänat uppemot 100 miljoner pund i värde
            på att alla blivit uppmärksammade på
          </note>
          <note>
            OM-gruppens framgångsrika teknik osv., efter det som somliga
            har kallat en PR-kupp.
          </note>
          <note>
            Staten ställdes inför ett val. Antingen måste man vara med på
            företagets viktiga strategi eller också kliva ur. Vi som vill
            att staten ska vara med och äga
          </note>
          <note>
            Stockholmsbörsen tvangs att göra det inte alldeles enkla valet.
            Vi bestämde att vi måste ställa upp på det steget, om vi ville
            vara kvar som ägare.
          </note>
          <note>
            Om Mats Odell anser att jag inger honom kalla kårar så bjuder
            jag på det.
          </note>
          <note type="speaker">
            Anf. 154 MATS ODELL (kd) replik:
          </note>
          <note>
            Herr talman! Det är inte jag som får kalla kårar utefter ryggen
            utan de som löper risk att drabbas av fientliga uppköp från ett
            företag där Johan Lönnroth vill ha corner-positioner.
          </note>
          <note>
            Nu säger Johan Lönnroth att han inte är för att det mesta här
            i världen ska ägas av staten. Jag antar att debatten i Västra
            Götaland handlar om att det inte är nödvändigt att staten äger
            svenska sjukhus. Kan det stämma? Det är en hedervärd ståndpunkt.
            Den delar jag. Men varför är det så nödvändigt att vi ska äga
          </note>
          <note>
            Londonbörsen, Johan Lönnroth? Det går helt enkelt inte ihop.
            Det finns ingen logik. Johan Lönnroth har ännu inte svarat på
            min fråga: Är ni beredda att följa med Olof Stenhammar? Johan
            Lönnroth gladde sig över att Stenhammar nu har tjänat 1,4 miljarder
            kronor. Det är bra. Det är lite ovanliga tongångar för att komma
            från Vänsterpartiet, men à la bonne heure.
          </note>
          <note>
            Hur blir det i framtiden? Är ni beredda att ta fram de pengar
            som behövs för att OM-gruppen ska göra en Europaturné eller kanske
            en turné till andra kontinenter för att köpa upp börser? Kommer
            ni att driva på för att skapa ett utrymme under utgiftstaket,
            i konkurrens med änkepensioner, vård, skola och omsorg, för att
            kunna köpa upp börser? Jag tror, ärligt talat, inte att det är
            sant, Johan Lönnroth. Ni har satt er på fel häst. Erkänn det och
            ändra er!
          </note>
          <note type="speaker">
            Anf. 155 JOHAN LÖNNROTH (v) replik:
          </note>
          <note>
            Herr talman! Nej, Mats Odell, det är inte nödvändigt att svenska
            staten är med och äger Londonbörsen. Jag beskrev ett val som vi
            ställdes inför. Vi kunde antingen gå ur ägandet av Stockholmsbörsen
            eller vara med på affären. Nu har den i och för sig inte gått
            i lås, så Mats Odell borde inte vara så ängslig. Den har faktiskt
            inte gått hem.
          </note>
          <note>
            Jag tänker inte svara på frågan hur Vänsterpartiet kommer att
            ställa sig om nu OM skulle sätta i gång med en jättelik Europaturné
            med imperialistiska ambitioner att köpa upp hela värden. Men om
            man gör en investering och köper in sig på en ännu större börs
            är det bl.a. för att man väntar sig en avkastning. Den kalkylen
            är inte alldeles enkel att göra. Men det finns en inkomstsida
            också i en investering.
          </note>
          <note>
            Jag ska nöja mig med det, eftersom Mats Odell inte har rätt till
            fler repliker.
          </note>
          <note type="speaker">
            Anf. 156 GUNNAR HÖKMARK (m) replik:
          </note>
          <note>
            Herr talman! Johan Lönnroth tog upp frågan vem man ska lita på,
            för att sjunga med Mikael Wiehe. Är det Stenhammar eller Hökmark?
            Det är en delikat fråga att ta upp för mig. Jag skulle kunna hjälpa
            Johan Lönnroth på vägen. Han kan spalta upp frågeställningen i
            ett antal underfrågor. En fråga kan vara vem han ska lita på,
            vem som är bäst på att utveckla börshandel och värdepappershandel
            till att bli internationellt ledande och tekniskt framstående.
            Där tror jag att det entydiga svaret är Stenhammar.
          </note>
          <note>
            Man kan också fråga vem han ska lita på när det gäller hur man
            ska använda skattebetalarnas pengar till olika projekt. Då kanske
            Johan Lönnroth ska lyssna på dem som har ansvar för de pengarna
            snarare än de som av naturliga skäl vill tillgodogöra sig det
            investeringskapital som kan följa av skattebetalarnas pengar.
          </note>
          <note>
            En annan fråga är vilka andra kostnader man tränger undan när
            man använder skattebetalarnas pengar till att köpa hörnpositioner
            på världens olika börser. Då kanske Johan Lönnroth ska lyssna
            på debatten här i stället för att bli förtjust över de möjligheter
            som ett skickligt och framgångsrikt kommersiellt företag kan ha.
            Staten behövs inte för att företaget ska kunna vara framgångsrikt.
            Men självfallet är man på varje företag glad för allt investeringskapital
            man kan få. Det ska dock inte leda Johan Lönnroth till att säga
            ja. I så fall kommer pengar i ofantliga floder att slussas ut
            från denna riksdag till alla företag som gärna vill ha ytterligare
            kapital.
          </note>
          <note>
            Jag vill ta upp en annan sak som kom fram i debatten med Tommy
            Waidelich och också nu via Johan Lönnroth. Tommy Waidelich sade
            att man också räknar med en avkastning. Det finns inte redovisat
            på något sätt.
          </note>
          <note>
            Alla vi på den borgerliga kanten ska vara glada.
          </note>
          <note>
            Det är fantastiskt att se en gammal socialist med ögon plirande
            av glädje över möjligheten att köpa hörnpositioner i världens
            alla börser. Det är inte som 68, då man skulle krossa kapitalet.
          </note>
          <note type="speaker">
            Anf. 157 JOHAN LÖNNROTH (v) replik:
          </note>
          <note>
            Herr talman! Gunnar Hökmark har en naiv syn på vad som driver
            tekniken och företagandet. Vi kan se på den svenska ekonomiska
            historien. Visst utvecklades ny teknik på områdena bioteknik eller
            IT i allt väsentligt inom företagen. Men det var mycket viktigt
            att de hade ett omfattande samarbete med staten, t.ex.
          </note>
          <note>
            samarbetet mellan Televerket och L M Ericsson eller samarbetet
            mellan de olika universitetens forskning å ena sidan och de stora
            läkemedelsbolagen å andra sidan. Gunnar Hökmark försöker tillämpa
            sitt marknadsfrälsta, privatkapitalistiska förenklade tänkande
            också på detta område.
          </note>
          <note>
            Visst har det utvecklats en ny teknik i OM-
          </note>
          <note>
            gruppen. Det är mycket bra. Men det är absolut ingenting som
            hindrar, och är också mycket bra, att staten är med och samarbetar
            med de olika instrument som vi har till vårt förfogande.
          </note>
          <note>
            Till slut kan jag glädja Gunnar Hökmark lite ytterligare. Jag
            läste tidningen Proletären. Den skrev nu sist i sin ledare att
            Vänsterpartiet är med och banar väg för monopolkapitalisternas
            svindlade affärer.
          </note>
          <note>
            Vänsterpartiet säger med den här affären farväl till socialismen.
          </note>
          <note>
            Som vanligt har KPML(r) och Moderata samlingspartiet en tendens
            att hamna på samma analys, och också i det här fallet stämmer
            det.
          </note>
          <note type="speaker">
            Anf. 158 GUNNAR HÖKMARK (m) replik:
          </note>
          <note>
            Herr talman! Johan Lönnroth kan svara för sig själv. Men jag
            vet inte hur en glad aktiemäklare som vill att staten ska lägga
            hörnpositioner runtomkring på världens alla börser bäst ska betecknas.
            Det är i varje fall inte en aktiv statskapitalism. Det är möjligtvis
            en lite smygande statskapitalism.
          </note>
          <note>
            Det motiveras av att det finns ett demokratiskt intresse att
            staten äger en del i Stockholmsbörsen, säger
          </note>
          <note>
            Johan Lönnroth. Jag tycker att det kunde vara intressant i slutversionen
            av replikomgången om Johan
          </note>
          <note>
            Lönnroth ville säga: Hur tänker sig Johan Lönnroth att staten
            ska utöva sin demokratiska kontroll över
          </note>
          <note>
            Stockholmsbörsen? Vad är det Bosse Ringholm som aktiv företrädare
            för ägarna ska göra för att förnya
          </note>
          <note>
            Stockholmsbörsens utveckling?
          </note>
          <note>
            Den ännu mer intressanta frågan är hur den svenska staten ska
            utöva sitt inflytande och i demokratins namn äga delar i Londonbörsen,
            Frankfurtbörsen och andra internationella börser för att ersätta
            andra staters eventuella ägande. Hur ser Johan Lönnroth på den
            svenska statens roll som demokratisk företrädare för svenska folket
            i andra börser än den svenska?
          </note>
          <note type="speaker">
            Anf. 159 JOHAN LÖNNROTH (v) replik:
          </note>
          <note>
            Herr talman! Det var ingen alldeles enkel fråga.
          </note>
          <note>
            Jag talade i mitt första inlägg om att det behövs ett internationellt
            samarbete för att öka den demokratiska makten över huvud taget
            över den globala marknadsplatsen där stora globala privata företag
            hotar att ta över hela makten.
          </note>
          <note>
            Det är egentligen lite märkligt det man hör från en ledande företrädare
            för ett parti som en gång var konservatismens högborg i Sverige
            och slog vakt om nationella intressen osv. Tycker inte Gunnar
            Hökmark att det är någon som helst fara i att t.ex. en global
            jätte skulle ta över Stockholmsbörsen? Om t.ex.
          </note>
          <note>
            Nasdaq skulle lägga ett fientligt bud på OM, vare sig man nu
            har lyckats köpa Londonbörsen eller inte, är det totalt problemfritt?
          </note>
          <note>
            Nu har tydligen inte Gunnar Hökmark någon mer replikrätt. Han
            får väl svara vid något annat tillfälle.
          </note>
          <note>
            Men jag tycker att det är lite konstigt att de gamla konservativa
            partierna nu så totalt har sålt sig för den nyliberala yran att
            de anser det. Sälj ut rubbet! Det är tydligen det nya budskapet.
          </note>
          <note type="speaker">
            Anf. 160 KARIN PILSÄTER (fp) replik:
          </note>
          <note>
            Herr talman! Det var väldigt intressant att höra att
          </note>
          <note>
            Vänsterpartiets representant tyckte att man när det gäller politiska
            beslut ska lita mer på stora företagsägare än på partiföreträdare
            från andra partier som är med i det parlamentariska arbetet. Olof
            Stenhammar är i och för sig van att göra internationella expeditioner
            med skattebetalarnas pengar. Johan Lönnroth kanske kan fundera
            på vem han vill köpa en begagnad OS-kampanj av i första hand.
          </note>
          <note>
            Annars tyckte jag att det var bra att vi från Johan
          </note>
          <note>
            Lönnroth till skillnad från Tommy Waidelich fick hör vilka argument
            ni har för detta. Tommy Waidelich sade ju tidigare att jag inte
            skulle bry mig om vilka bevekelsegrunder Socialdemokraterna hade.
            Det är ett typiskt utslag för vanlig socialdemokratisk maktfullkomlighet.
            Jag tycker att det illustrerade problemet.
          </note>
          <note>
            Vad Johan Lönnroth har redogjort för är era principiella argument
            för att vara med och äga olika börser runtom i världen. Det är
            hedervärt, även om jag inte alls delar er uppfattning. Men Johan
            Lönnroth har fortfarande inte till protokollet kunnat presentera
            något beslutsunderlag till varför vi i dag ska fatta det här beslutet
            om utökad låneram.
          </note>
          <note>
            Det som är problemet är att de demokratiska spelreglerna, som
            jag värnar om, inte fungerar när det gäller den här typen av företagande.
            Det tycker jag är ett mycket starkt och viktigt argument för varför
            vi inte ska ha den typen av statligt företagande. Det är inte
            förenligt med de demokratiska spelreglerna.
          </note>
          <note>
            Jag tycker att det är viktigt inte bara för dagens beslut utan
            också för framtida likartade initiativ som kan komma att ni kunde
            se till att ordentligt redovisa bevekelsegrunderna för det beslut
            som kammaren förväntas fatta. Ni kan inte bara hänvisa till att
            det finns någon annan bedömning som någon annan har gjort någonstans
            om att det är bra.
          </note>
          <note>
            Till sist till övervakning av marknadsplatserna. Vi fick här
            tidigare ett exempel på ett amerikanskt företag som tänkte notera
            sig på Stockholmsbörsen. Det skulle vara ett argument för att
            staten måste äga
          </note>
          <note>
            Stockholmsbörsen så att Stockholmsbörsen finns kvar på något
            sätt.
          </note>
          <note>
            Det är just en illustration till att ägandet, börsnoterandet
            och allt detta redan är helt gränslöst. Vad vi behöver är att
            jobba gemensamt på den internationella arenan för spelregler,
            internationell finansinspektion och sådana saker.
          </note>
          <note type="speaker">
            Anf. 161 JOHAN LÖNNROTH (v) replik:
          </note>
          <note>
            Herr talman! Jag sade inte att jag i största allmänhet litar
            mer på företrädare för privatkapitalismen än på partiföreträdare
            här i kammaren. Jag sade att i det här fallet litade jag nog lite
            mer på Stenhammar än på
          </note>
          <note>
            Hökmark. Det var ett mycket speciellt fall.
          </note>
          <note>
            Varför denna låneram när nu affären inte har gått i lås? Jag
            ska göra en liten självbekännelse. Det är inte så där enormt heligt
            det beslut vi nu ska fatta. Det är skäligen betydelselöst att
            vi ökar ramen så lite. Det tycker jag nog.
          </note>
          <note>
            Jag tycker samtidigt, precis som Tommy Waidelich sade, att det
            händer mycket på det här området.
          </note>
          <note>
            OM kan komma tillbaka. Om t.ex. Nasdaq skulle lägga ett nytt
            bud kan det mycket snabbt komma i ett nytt sådant läge. Då kan
            det vara bra att vi spär på lite grann för oförutsedda utgifter.
            De är mitt svar på den frågan.
          </note>
          <note>
            Beslutsgången i det här ärendet illustrerar att vi inte har riktigt
            bra instrument i riksdag och regering för att hantera den här
            typen av situationer. Det håller jag med om. Det var inte en perfekt
            form vi fick för beslutsfattande i utskottet. Det får vi gemensamt
            fundera igenom.
          </note>
          <note>
            Det är lika viktigt som att vi också funderar igenom: Hur ska
            vi skapa en mer demokratisk makt över de finansiella marknaderna
            som närmast går bärsärkargång över världen? Snacka om stabilitet
            och långsiktighet när det gäller dessa oerhört spekulativa svängningarna
            på världsmarknaderna!
          </note>
          <note>
            Vi måste hitta något slags demokratiska maktinstrument för att
            hantera det. T.o.m. en folkpartist borde inse att det är viktigt.
          </note>
          <note type="speaker">
            Anf. 162 KARIN PILSÄTER (fp) replik:
          </note>
          <note>
            Herr talman! Nu säger Johan Lönnroth precis som
          </note>
          <note>
            Tommy Waidelich förut att det inte riktigt är någonting med beslutet.
            Det handlar om att ni vill skaffa er utrymme för att köpa aktier
            för 500 miljoner kronor.
          </note>
          <note>
            Det tycker i varje fall jag är mycket pengar.
          </note>
          <note>
            Detta sker precis samtidigt som vi bereder hela budgeten. Men
            de 500 miljonerna ska inte beredas på samma sätt, utan man ska
            återkomma med prioriteringen i tilläggsbudget ifall de används.
            Det blir ju jättekonstigt. Ni har redan förbundit er att ni ska
            skapa ett utrymme för 500 kronor. Men ni har inte talat om för
            någon hur det kommer att skapas. Jag tycker att det är ett nytt
            problem.
          </note>
          <note>
            Andra statliga företag kommer naturligtvis att se hur bra det
            här gick, hur lätt det var och vilka bra idéer man kan föra fram
            genom att ringa till någon i utskottet och säga: Vi skulle behöva
            lite kapitaltillskott. Det är ju demokratisk insyn och kontroll.
            Vi tänkte köpa lite företag i Tyskland, Amerika eller någonting
            sådant.
          </note>
          <note>
            Vad gör ni då? Ni har öppnat en dörr, som jag inte tror var så
            himla bra att ni gjorde. Det visar inte alls att beslutsapparaten
            i regering och riksdag inte är tillräckligt väl anpassad för detta.
            Vad det visar är att staten inte ska vara aktieägare. Staten ska
            inte vara företagsägare, utan staten ska sätta upp spelreglerna.
          </note>
          <note>
            Om så krävs ska också svenska staten i samverkan med andra nationer
            på ett internationellt plan försöka sätta upp internationella
            spelregler. Jag vill inte använda samma vokabulär som Johan Lönnroth.
            Jag kanske inte riktigt heller ser samma typ av faror vad gäller
            utvecklingen på börsägandet.
          </note>
          <note>
            Lösningen på Johan Lönnroths problem kan inte vara att det är
            svenska staten som går bärsärk över jordens börser i stället för
            något privat företag. Det blir inte någon skillnad med det.
          </note>
          <note type="speaker">
            Anf. 163 JOHAN LÖNNROTH (v) replik:
          </note>
          <note>
            Herr talman! Nej, staterna går nog inte bärsärk.
          </note>
          <note>
            Och det är ett problem: Stater är ganska tröga mekanismer. Det
            demokratiska beslutsfattandet tar tid, och det gör att det är
            ett mycket stort problem hur man ska erövra demokratisk makt över
            dessa globala jättar som rör sig likt de dinosaurier vi nu kan
            se i TV. De är mycket snabba, och de äter upp varandra.
          </note>
          <note>
            Och det är ju som någon sade tidigare i debatten:
          </note>
          <note>
            Vattenfall planerar stora, expansiva saker och ting i norra Tyskland,
            har jag fått höra för inte så länge sedan. Det finns en diskussion
            inom Vin &amp; Sprit om hur man ska gå vidare med den dynamiska utveckling
            man varit inne i osv. Det är inte alldeles enkelt att hantera
            det här. Hur ska vi i parlamentet diskutera och fatta beslut om
            att behålla och utveckla det statliga ägandet över det som är
            väsentligt, nämligen den grundläggande infrastruktur som gör det
            möjligt att få en demokratisk makt över den här globala, kapitalistiska
            marknaden?
          </note>
          <note>
            Den här debatten är kanske bara en första början på en diskussion
            som jag tror kan bli ganska intressant. Det är nämligen absolut
            nödvändigt, det borde också de borgerliga partierna inse, att
            vi skapar en starkare demokratisk makt över den här mycket snabba
            och föränderliga kapitalismen.
          </note>
          <note type="speaker">
            Anf. 164 TOMMY WAIDELICH (s) replik:
          </note>
          <note>
            Herr talman! Johan Lönnroth frågar vilken procentsats staten
            ska ha som ägare i framtiden. Det kan man alltid diskutera. Men
            låt oss ta en sak i taget. Nu gäller det OM:s bud på Londonbörsen.
            Sedan kan vi återkomma till procentsatserna.
          </note>
          <note>
            De facto är det så, att om den här nyemissionen för OM-budet
            skulle gå igenom skulle det enligt preliminära beräkningar minska
            statens ägande från
          </note>
          <note>
            9,4 % till 6,3 %. Men som sagt: Låt oss diskutera det här. Låt
            oss ta en sak i taget. Låt oss i dag ta diskussionen om OM:s bud
            på Londonbörsen.
          </note>
          <note type="speaker">
            Anf. 165 JOHAN LÖNNROTH (v):
          </note>
          <note>
            Herr talman! Jodå, vi ska ta en sak i taget. Men om jag inte
            minns fel var ett av motiven när staten gick upp i ägande, i samband
            med att man sålde sin andel av VPC, att man skulle försöka sträva
            efter att nå upp till 10 % av ägandet, just för att kunna blockera
            fientliga uppköp. Jag förutsätter att målet och ambitionen är
            att vi ska upp. Även om vi nu - om den här affären så småningom
            skulle gå igenom - går ned några procent i ägandet är ändå det
            långsiktiga, eller kanske mellansiktiga, målet att vi ska upp
            till en 10-
          </note>
          <note>
            procentig ägarandel.
          </note>
          <note>
            Överläggningen var härmed avslutad.
          </note>
          <note>
            (Beslut fattades under 7 §.)
          </note>
          <note>
            5 § Tilläggsbudget 2 för budgetåret 2000
          </note>
          <note>
            Föredrogs finansutskottets betänkande 2000/01:FiU11
          </note>
          <note>
            Tilläggsbudget 2 för budgetåret 2000 (prop.
          </note>
          <note>
            2000/01:1 delvis).
          </note>
          <note type="speaker">
            Anf. 166 BENGT SILFVERSTRAND (s):
          </note>
          <note>
            Herr talman! Det är inte utan att man känner vågorna av det borgerliga
            känslosvallet i den föregående ekonomisk-politiska debatten. Om
            avsaknaden av borgerliga debattörer i denna debatt beror på utmattning
            eller på att de känner sig "extremt barfotade", för att citera
            en folkpartistisk företrädare i den föregående debatten, låter
            jag vara osagt.
          </note>
          <note>
            Tilläggsbudget 2 innebär att anvisade medel sammanlagt ökar med
            5 914 miljoner kronor. Nästan hela denna utgiftsökning berör utgiftsområdena
            Ekonomisk trygghet vid sjukdom och handikapp respektive Ekonomisk
            trygghet vid arbetslöshet.
          </note>
          <note>
            Ett principiellt viktigt förslag i finansutskottets betänkande
            nr 11 gäller kommunkontosystemet. Genom detta får kommuner och
            landsting sedan 1996
          </note>
          <note>
            tillbaka ingående moms. Kommunkontosystemet består av två räntebärande
            konton hos Riksgäldskontoret, ett för kommuner och ett för landsting.
            Utgifterna från kontona finansieras genom ett enhetligt tillskottsbelopp
            per invånare som kommuner respektive landsting betalar. Riksskatteverket
            fastställer tilläggsbeloppets storlek årligen. Systemet omslöt
            totalt 27,2 miljarder kronor år 1999. Omslutningen har ökat med
            4,7 miljarder kronor eller 21 % sedan systemet infördes.
          </note>
          <note>
            Under de senaste åren har de av staten fastställda tillskottsbeloppen
            till kommunkontot inte räckt för att täcka utbetalningarna till
            kommuner och landsting.
          </note>
          <note>
            Vid innevarande års utgång bedöms underskottet i systemet uppgå
            till högst 4,3 miljarder kronor.
          </note>
          <note>
            Kommunkontosystemet bibehålls år 2001. En utredning har sett
            över systemet och försökt hitta förklaringar till de ökade utbetalningarna
            och den omfördelningseffekt som uppstår på grund av den kollektiva
            finansieringen. Ytterligare analyser av systemet kommer nu att
            genomföras varefter regeringen återkommer till riksdagen med förslag
            till eventuella förändringar.
          </note>
          <note>
            Den grundläggande principen för kommunkontosystemet är att det
            ska finansieras av kommuner och landsting. Det är viktigt att
            understryka detta, för det påstås i debatten, inte minst från
            borgerligt håll, att staten skulle ge statsbidrag med ena handen
            och sedan ta tillbaka pengarna. Detta är ett eget system som ska
            vara självbärande om vi ska kunna behålla det.
          </note>
          <note>
            Det kan emellertid inte anses rimligt att höja avgiften så mycket
            att det även täcker det ackumulerade underskottet, detta inte
            minst mot bakgrund av de stora variationerna i utbetalningar mellan
            olika kommuner och landsting. En sådan höjning skulle givetvis
            påtagligt försämra kommunernas och landstingens ekonomi.
          </note>
          <note>
            Mot denna bakgrund ställer sig en överväldigande majoritet i
            finansutskottet bakom regeringens förslag att ett underskott på
            högst 4,3 miljarder, en fordran från statens sida, ska skrivas
            ned vid utgången av innevarande år.
          </note>
          <note>
            Blott Folkpartiet reserverar sig mot förslaget och föreslår i
            stället att kommunmomsen ska erläggas fullt ut. Folkpartiet vill
            alltså med berått mod undergräva kommunernas och landstingens
            ekonomi med hela 4,3 miljarder. De som till äventyrs har svårt
            att förstå Folkpartiets bevekelsegrunder för en åderlåtning av
            den kommunala ekonomin av denna omfattning ska läsa partiets motion
            Fi211. Av denna framgår att Folkpartiet hyser uppfattningen att
            ekonomiskt stöd till landets kommuner som kretsloppsmiljarder,
            storstadssatsning, lokala investeringsprogram, maxtaxa m.m. försvagar
            det kommunala självstyret. Enligt folkpartistisk logik skulle
            då förstås på motsvarande sätt en åderlåtning av kommunernas ekonomi
            med 4,3 miljarder innebära en påtaglig förstärkning av det kommunala
            självstyret.
          </note>
          <note>
            Slutligen vill jag bara helt kort kommentera det särskilda yttrande
            i vilket de fyra borgerliga partierna ondgör sig över att utgifterna
            på området Ekonomisk trygghet vid sjukdom och handikapp ökar kraftigt.
          </note>
          <note>
            När regeringen gör det fullt naturliga och använder budgeteringsmarginalen
            för att klara våra åtaganden mot sjuka och handikappade kallas
            detta i borgerligt språkbruk för missbruk och agerande utan närmare
            eftertanke.
          </note>
          <note>
            Detta leder till två reflexioner.
          </note>
          <note>
            För det första: Hur vill samma borgerliga partier beteckna yttrandet
            av en folkpartistisk talare i den tidigare debatten att det t.o.m.
            går bra att bryta mot budgetlagen?
          </note>
          <note>
            För det andra: Socialdemokraterna beskylldes tidigare här i dag
            för att vara kvinnofientliga. Det kan mot denna bakgrund vara
            intressant att notera att vad gäller det ökande antalet sjukdagar
            är det framför allt långtidssjukskrivningarna, inte minst bland
            kvinnor, som ökat. Kvinnor svarar för 66 % av ökningen av sjukdagar
            som ersatts av försäkringskassan.
          </note>
          <note>
            Sjukförsäkringsutredningen drar bl.a. slutsatsen att arbetsplatser
            och arbetsmiljöer är viktiga förklaringar till den ökande sjukfrånvaron.
            Är det någon i denna kammare som hört Folkpartiet eller något
            av de övriga borgerliga partierna beskärma sig över att dålig
            arbetsmiljö är en viktig orsak till ökande sjukfrånvaro och att
            denna är särskilt hög bland kvinnor?
          </note>
          <note>
            Herr talman! Jag yrkar bifall till hemställan i finansutskottets
            betänkande nr 11 och avslag på reservationen.
          </note>
          <note type="speaker">
            Anf. 167 KARIN PILSÄTER (fp):
          </note>
          <note>
            Herr talman! Det var faktiskt lite grann med omtanke om kammarens
            ledamöter, som möjligen tycker att vi har diskuterat väldigt mycket
            och länge i dag, som jag hade tänkt att avstå från den här debatten.
          </note>
          <note>
            Det står mycket bra skrivet i betänkandet, som jag är säker på
            att de flesta har läst. Men när jag hörde
          </note>
          <note>
            Bengt Silfverstrand blev jag lite orolig att han inte hade läst
            det.
          </note>
          <note>
            Först och främst frågan om sjukpenningen och rehabiliteringen.
            Det vi vänder oss emot i vårt yttrande är det faktum att vi måste
            använda oss av en ofinansierad tilläggsbudget därför att ni har
            använt budgeteringsmarginalen till andra, planerade utgifter.
            Det gör att den inte finns kvar som reserv på det sätt den borde
            ha funnits. Det är det som är problemet.
          </note>
          <note>
            Även för kommande år, vilket vi strax ska votera om, är budgeteringsmarginalen
            uppäten. Det är en av förklaringarna till att det kommer att bli
            ett sådant problem också med OM-pengarna.
          </note>
          <note>
            Vi är också kritiska i de borgerliga partierna till att regeringen
            har varit för saktfärdig med att komma i gång med förändringar
            som skulle göra att sjukskrivningarna inte behöver rusa i väg.
            Om Bengt
          </note>
          <note>
            Silfverstrand var här tidigare i dag borde han ha hört att jag
            pratade ganska länge just om hur vi ska få ett förändrat arbetsliv,
            så att det inte blir så här mycket sjukskrivningar. Det kan ju
            inte vara ett mål i sig att avsätta mer pengar till sjukförsäkring
            och förtidspensioner, eller hur? Målet måste vara att arbetslivet
            kan fungera på ett sådant sätt att människor inte hamnar i den
            situationen.
          </note>
          <note>
            Vad gäller kommunkontot är det också en ganska intressant argumentation
            vi får höra Bengt Silfverstrand göra. Det vi vänder oss emot i
            Folkpartiet är just att staten på ett planlöst och godtyckligt
            sätt i stället för att ge ut generella statsbidrag och sätta upp
            generella spelregler som kommunerna kan rätta sig efter hela tiden
            gör olika typer av ingripanden, ger med ena handen och tar med
            den andra. Man delar ut lokala investeringsprogram, så att statsråden
            ska få åka runt och skaka hand. Man har storstadspengarna, så
            att man ska få åka runt och skaka hand och komma i tidningen.
          </note>
          <note>
            Kommunerna kan inte styra över sin egen verksamhet. Även i det
            här systemet måste det regelverk som finns gälla till den dag
            man ändrar på det. Det får inte vara ett godtyckligt vevande fram
            och tillbaka.
          </note>
          <note type="speaker">
            Anf. 168 BENGT SILFVERSTRAND (s):
          </note>
          <note>
            Herr talman! Budgeteringsmarginal har man just för att klara
            oförutsedda utgifter. Vi har problem med att sjukskrivningarna
            ökar, fler antal sjukdagar, där vi kan se ett visst klart samband
            mellan detta och den ökade sysselsättningen. Men det är otillfredsställande
            att det förhåller sig på det här sättet. Därför måste vi försöka
            att hitta lösningar på problemet. Det är just det arbetet som
            pågår.
          </note>
          <note>
            När vi nu samtidigt kan konstatera att det är arbetsmarknaden,
            stressiga och dåliga arbetsmiljöer som i första hand drabbar kvinnor,
            som är orsaken till de här problemen är det ganska anmärkningsvärt
            att en person som Karin Pilsäter, som försöker uppträda som kvinnornas
            främsta banerförare, inte med ett enda ord i denna långa debatt
            tar upp det här problemet, utan först när hon mer eller mindre
            blir provocerad att gå upp i en replik.
          </note>
          <note>
            Kommunkontot har inget med statsbidragen i övrigt att göra. Det
            är alltså inte att ge med ena handen och ta med den andra, utan
            det är ett eget system som ska vara självbärande. Det har inte
            varit självbärande.
          </note>
          <note>
            Det har gått med underskott. Det tycker vi är otillfredsställande.
            Det måste vi lösa på något sätt. Men att lösa det på det sätt
            som Folkpartiet föreslår, att säga att vi ska öka avgifterna och
            att kommunerna själva får klara momsen, skulle innebära ett underskott
            på 4,3 miljarder och försämrad kommunal ekonomi. Det kan vi inte
            ställa upp på.
          </note>
          <note type="speaker">
            Anf. 169 KARIN PILSÄTER (fp):
          </note>
          <note>
            Herr talman! När man hör Bengt Silfverstrand förstår man hur
            tongångarna går inom det socialistiska blocket. Kvinnor är sådana
            som gör av med pengar. Ju mer kvinna man är, desto mer gör man
            av med.
          </note>
          <note>
            Det är som en politisk version av Våra värsta år med
          </note>
          <note>
            Al Bundy och hans fru. Men det är faktiskt inte så.
          </note>
          <note>
            Den debatten kan vi säkert också utveckla vidare. Jag ville bara
            ha det sagt.
          </note>
          <note>
            När det gäller kommunkontot tycker jag att Bengt
          </note>
          <note>
            Silfverstrand själv egentligen hade hela argumentationen för
            vår hållning. Det har ingenting med statsbidragen att göra. Det
            är ett system som ska stå på egna ben och vara självbärande. Precis
            det sade Bengt
          </note>
          <note>
            Silfverstrand. Uttrycket att ge med ena handen och ta med den
            andra använde han själv om något helt annat.
          </note>
          <note>
            Det vi har föreslagit är precis det som Bengt Silfverstrand säger,
            nämligen att systemet ska vara självbärande.
          </note>
          <note type="speaker">
            Anf. 170 BENGT SILFVERSTRAND (s):
          </note>
          <note>
            Herr talman! Jag noterar att Karin Pilsäter nu har haft två möjligheter
            att något beröra det allvarliga förhållandet att dåliga arbetsmiljöer
            som främst drabbar kvinnorna är en viktig orsak till de ökade
            sjukdagarna. Hon har inte tagit möjligheten. Jag noterar att
          </note>
          <note>
            Folkpartiet inte har intresse av att diskutera de här frågorna.
          </note>
          <note>
            Slutligen är det viktigt att vi när det gäller kommunkontot har
            ett system. Det här är också ett system som är anpassat efter
            EU. Vi ska ha en redovisning och det ska vara ett system som går
            ihop.
          </note>
          <note>
            Det går inte ihop. Vi ska återkomma till det här, men vi kan
            inte ställa upp på att underminera en kommunal ekonomi nu när
            vi genom den framgångsrika ekonomiska politiken börjar nå ett
            resultat som innebär att de flesta kommuner kommit på fast mark.
          </note>
          <note>
            Då ska Folkpartiet lägga fram ett förslag som återigen försvårar
            problemen och skadar den kommunala ekonomin.
          </note>
          <note>
            Överläggningen var härmed avslutad.
          </note>
          <note>
            (Beslut fattades under 7 §.)
          </note>
          <note>
            6 § Beslut om utskottsbetänkande som slutdebatterats den 16 november
          </note>
          <note>
            KU7 Valfrågor
          </note>
          <note>
            Mom. 1 (personvalet)
          </note>
          <note>
            1. utskottet
          </note>
          <note>
            2. res. 1 (kd, m, c, fp)
          </note>
          <note>
            Votering:
          </note>
          <note>
            171 för utskottet
          </note>
          <note>
            140 för res. 1
          </note>
          <note>
            38 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 118 s, 38 v, 15 mp
          </note>
          <note>
            För res. 1: 76 m, 37 kd, 15 c, 12 fp
          </note>
          <note>
            Frånvarande: 13 s, 6 m, 5 v, 5 kd, 3 c, 5 fp, 1 mp
          </note>
          <note>
            Mom. 2 (renodlat personval)
          </note>
          <note>
            1. utskottet
          </note>
          <note>
            2. res. 2 (m, fp)
          </note>
          <note>
            Votering:
          </note>
          <note>
            223 för utskottet
          </note>
          <note>
            89 för res. 2
          </note>
          <note>
            37 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 118 s, 38 v, 37 kd, 15 c, 15 mp
          </note>
          <note>
            För res. 2: 76 m, 13 fp
          </note>
          <note>
            Frånvarande: 13 s, 6 m, 5 v, 5 kd, 3 c, 4 fp, 1 mp
          </note>
          <note>
            Mom. 4 (kampanjbidrag)
          </note>
          <note>
            1. utskottet
          </note>
          <note>
            2. res. 3 (mp)
          </note>
          <note>
            Votering:
          </note>
          <note>
            295 för utskottet
          </note>
          <note>
            15 för res. 3
          </note>
          <note>
            39 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 118 s, 75 m, 38 v, 37 kd, 15 c, 12 fp
          </note>
          <note>
            För res. 3: 15 mp
          </note>
          <note>
            Frånvarande: 13 s, 7 m, 5 v, 5 kd, 3 c, 5 fp, 1 mp
          </note>
          <note>
            Mom. 6 (kommunala utjämningsmandat)
          </note>
          <note>
            1. utskottet
          </note>
          <note>
            2. res. 4 (v, kd)
          </note>
          <note>
            Votering:
          </note>
          <note>
            236 för utskottet
          </note>
          <note>
            75 för res. 4
          </note>
          <note>
            38 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 118 s, 75 m, 1 kd, 15 c, 13 fp, 14 mp
          </note>
          <note>
            För res. 4: 1 m, 38 v, 36 kd
          </note>
          <note>
            Frånvarande: 13 s, 6 m, 5 v, 5 kd, 3 c, 4 fp, 2 mp
          </note>
          <note>
            Lars Gustafsson (kd) anmälde att han avsett att rösta nej men
            markerats ha röstat ja.
          </note>
          <note>
            Övriga moment
          </note>
          <note>
            Kammaren biföll utskottets hemställan.
          </note>
          <note>
            7 § Beslut om utskottsbetänkanden som slutdebatterats vid dagens
            sammanträde
          </note>
          <note>
            FiU1 Utgiftsramar och beräkning av statsinkomsterna, m.m. FiU1
            (prop. 2000/01:1, skr.
          </note>
          <note>
            1999/2000:150)
          </note>
          <note>
            Punkt. 1 (Allmänna riktlinjer för den ekonomiska politiken)
          </note>
          <note>
            1. utskottet
          </note>
          <note>
            2. res. 1 (kd, m, c, fp)
          </note>
          <note>
            Votering:
          </note>
          <note>
            171 för utskottet
          </note>
          <note>
            140 för res. 1
          </note>
          <note>
            38 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 118 s, 38 v, 15 mp
          </note>
          <note>
            För res. 1: 76 m, 36 kd, 15 c, 13 fp
          </note>
          <note>
            Frånvarande: 13 s, 6 m, 5 v, 6 kd, 3 c, 4 fp, 1 mp
          </note>
          <note>
            Punkt. 2 (Formerna för ställningstagande till euro)
          </note>
          <note>
            1. utskottet
          </note>
          <note>
            2. res. 2 (m)
          </note>
          <note>
            3. res. 3 (v)
          </note>
          <note>
            4. res. 5 (c)
          </note>
          <note>
            Förberedande votering 1:
          </note>
          <note>
            38 för res. 3
          </note>
          <note>
            16 för res. 5
          </note>
          <note>
            258 avstod
          </note>
          <note>
            37 frånvarande
          </note>
          <note>
            Kammaren biträdde res. 3.
          </note>
          <note>
            Förberedande votering 2:
          </note>
          <note>
            70 för res. 2
          </note>
          <note>
            38 för res. 3
          </note>
          <note>
            204 avstod
          </note>
          <note>
            37 frånvarande
          </note>
          <note>
            Kammaren biträdde res. 2.
          </note>
          <note>
            Huvudvotering:
          </note>
          <note>
            153 för utskottet
          </note>
          <note>
            72 för res. 2
          </note>
          <note>
            87 avstod
          </note>
          <note>
            37 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 115 s, 38 v
          </note>
          <note>
            För res. 2: 72 m
          </note>
          <note>
            Avstod: 3 s, 4 m, 37 kd, 15 c, 13 fp, 15 mp
          </note>
          <note>
            Frånvarande: 13 s, 6 m, 5 v, 5 kd, 3 c, 4 fp, 1 mp
          </note>
          <note>
            Ann-Kristine Johansson och Marina Pettersson (båda s) anmälde
            att de avsett att rösta ja men markerats ha avstått från att rösta.
          </note>
          <note>
            Punkt. 5 (Budgetförslagen för år 2001)
          </note>
          <note>
            1. utskottet
          </note>
          <note>
            2. res. 13 (kd)
          </note>
          <note>
            3. res. 14 (c)
          </note>
          <note>
            4. res. 15 (fp)
          </note>
          <note>
            Förberedande votering 1:
          </note>
          <note>
            15 för res. 14
          </note>
          <note>
            13 för res. 15
          </note>
          <note>
            284 avstod
          </note>
          <note>
            37 frånvarande
          </note>
          <note>
            Kammaren biträdde res. 14.
          </note>
          <note>
            Förberedande votering 2:
          </note>
          <note>
            37 för res. 13
          </note>
          <note>
            15 för res. 14
          </note>
          <note>
            260 avstod
          </note>
          <note>
            37 frånvarande
          </note>
          <note>
            Kammaren biträdde res. 13.
          </note>
          <note>
            Huvudvotering:
          </note>
          <note>
            169 för utskottet
          </note>
          <note>
            36 för res. 13
          </note>
          <note>
            106 avstod
          </note>
          <note>
            38 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 118 s, 1 m, 37 v, 13 mp
          </note>
          <note>
            För res. 13: 36 kd
          </note>
          <note>
            Avstod: 74 m, 1 v, 1 kd, 15 c, 13 fp, 2 mp
          </note>
          <note>
            Frånvarande: 13 s, 7 m, 5 v, 5 kd, 3 c, 4 fp, 1 mp
          </note>
          <note>
            Kenneth Kvist (v) anmälde att han avsett att rösta ja men markerats
            ha avstått från att rösta.
          </note>
          <note>
            Övriga punkter
          </note>
          <note>
            Kammaren biföll utskottets hemställan.
          </note>
          <note>
            FiU11 Tilläggsbudget 2 för budgetåret 2000
          </note>
          <note>
            Kammaren biföll utskottets hemställan.
          </note>
          <note>
            Ajournering
          </note>
          <note>
            Kammaren beslutade kl. 17.57 på förslag av förste vice talmannen
            att ajournera förhandlingarna till kl. 19.00 för middagsuppehåll.
          </note>
          <note>
            Återupptagna förhandlingar
          </note>
          <note>
            Förhandlingarna återupptogs kl. 19.00.
          </note>
          <note>
            8 § Hyresrätt, bostadsrätt och ägarlägenheter m.m.
          </note>
          <note>
            Föredrogs bostadsutskottets betänkande 2000/01:BoU3
          </note>
          <note>
            Hyresrätt, bostadsrätt och ägarlägenheter m.m.
          </note>
          <note type="speaker">
            Anf. 171 INGA BERGGREN (m):
          </note>
          <note>
            Herr talman! Det moderata budskapet om boendet är klart och tydligt:
            De boende ska kunna bestämma hur de vill bo. Den enskilde ska
            kunna välja mellan hyresrätt, bostadsrätt och ägande av lägenhet
            eller småhus. Det är dessa frågor som denna debatt ska handla
            om. Jag kommer att diskutera hyresrätten, och
          </note>
          <note>
            Carl-Erik Skårman tar upp bostadsrätter och ägarlägenheter.
          </note>
          <note>
            Bostadsmarknaden är olika i olika delar av Sverige. I tillväxtområden
            råder bostadsbrist. Inom andra områden tvingas man riva hus. Överskottet
            och även bristen på lägenheter är resultatet av en felaktig politik
            av styrande regler och subventioner. Dagens situation kan på flera
            sätt jämföras med livsmedelssituationen i gamla Sovjetunionen.
            Centralstyrning, subventioner och prisregleringar ledde till brist
            på livsmedel, långa köer och en svart marknad.
          </note>
          <note>
            De enorma lägenhetsköerna, där det dröjer flera år innan man
            över huvud taget kan få tag i en hyresrätt, visar tydligt att
            det har gått snett. Exempelvis finns i
          </note>
          <note>
            Stockholms innerstad inte längre någon hyresrättsmarknad, bara
            bytesmarknad och svart hyresmarknad.
          </note>
          <note>
            Andra- och tredjehandslösningen har blivit den enda, tillfälliga
            och otrygga möjligheten för väldigt många.
          </note>
          <note>
            Bristen på bostäder tenderar att bli den flaskhals som hämmar
            tillväxten, inte minst i Stockholm, och kan bli ett hot mot ekonomin
            i hela Sverige. Om
          </note>
          <note>
            Stockholm har växtvärk på grund av bostadsbrist har inte Öresundsregionen
            och Västra Götaland det riktigt ännu, men det finns tecken på
            att också dessa regioner kommer att drabbas av brist på bostäder.
          </note>
          <note>
            Regeringens tafatta försök med krav om att kommunerna ska vara
            skyldiga att planera för bostadsförsörjningen och det enligt min
            mening grundlagsvidriga förslaget som tvingar kommuner att anordna
            bostadsförmedling löser absolut inte bostadsbristen.
          </note>
          <note>
            Inser inte Carina Adolfsson det? Då regeringen speciellt kritiserar
            kommunerna i Stockholmsområdet för att det inte byggs hyreslägenheter
            just där och som lösning anvisar förslag som dessa tar man sig
            verkligen för pannan. I Stockholm finns både bostadsförsörjningsplan
            och bostadsförmedling sedan tidigare.
          </note>
          <note>
            Carina Adolfsson! Lägenheter byggs inte med hjälp av tvingande
            lagregler utan på grund av människors efterfrågan och möjlighet
            att välja mellan upplåtelseformerna.
          </note>
          <note>
            För att hyresrätten ska kunna bevaras som upplåtelseform även
            i framtiden måste en friare hyressättning tillåtas. Dagens tillämpning
            av bruksvärdessystemet, där den s.k. allmännyttan är hyresledande,
            innebär att många hyresgäster upplever hyressättningen som orättvis.
            I tillväxtorten är hyran för en lägenhet i ytterkanterna densamma
            som för en attraktiv lägenhet i centrum. Dagens system innebär
            också att det sker en överprissättning av hyrorna utanför tillväxtområdena.
            Lägre hyror på dessa orter skulle kunna öka deras attraktivitet.
            Systemet motverkar konkurrens. Kostnader för outhyrda lägenheter
            läggs ovanpå den hyra som betalas av dem som bor i allmännyttans
            övriga lägenheter.
          </note>
          <note>
            Dagens system har gett tillväxtområdena en oerhört segregerad
            bostadsmarknad. Den som har råd kommer in, men den som inte har
            ekonomisk möjlighet blir stående utanför. Skället och gnället
            på moderata kommunledningar är enbart destruktivt och på intet
            sätt ansvarsfullt.
          </note>
          <note>
            Vi moderater menar att förändringar av hyressättningssystemet
            måste genomföras med det snaraste.
          </note>
          <note>
            Bruksvärdessystemet måste göras mer flexibelt. Varför det? Jo,
            därför att en ägare måste vara säker på att den uppgjorda kalkylen
            håller innan satsningen i en fastighet görs. En sund ekonomi måste
            alltid baseras på att kostnaderna vid nyproduktion av bostäder
            täcks och också genererar fortsatt avkastning. Med dagens tillämpning
            är osäkerheten alltför stor även på grund av risken för politisk
            inblandning. Av det skälet byggs inte tillräckligt många nya hyreslägenheter
            trots att efterfrågan är stor på en del ställen.
          </note>
          <note>
            Det är också mycket viktigt att skapa ökad rörlighet i det befintliga
            bostadsbeståndet. Regeringens politik har lett fram till att den
            som inte har många år i bostadskö inte har en chans att få en
            hyresrätt. Eftersom hyresrätter efterfrågas mycket desperat bildas
            en svart hyresmarknad som enbart i Stockholmsområdet beräknas
            till över en halv miljard kronor varje år. Det går inte, som regeringen
            förespråkar, att enbart bygga bort problemen. Vi måste få till
            en allt större rörlighet i det redan befintliga bostadsbeståndet
            för att få en förbättring till stånd.
          </note>
          <note>
            Ursprungstankarna med bruksvärdessystemet bör vara vägledande
            vid de förändringar som måste göras.
          </note>
          <note>
            I begreppet "bruksvärde" ligger att man vid hyressättningen ska
            ta hänsyn till brukarnas, dvs. de boendes, preferenser och fria
            val. Detta kom också till uttryck i den proposition som den socialdemokratiska
            regeringen 1968 lämnade till riksdagen. Jag citerar:
          </note>
          <note>
            "Fastighetsägaren bör i ett marknadsläge, när full balans råder
            mellan tillgång och efterfrågan på lägenheter, vara berättigad
            att ta ut den hyra som han skulle kunna uppnå vid fri uthyrning
            till vem som helst. Saken kan också uttryckas så att hyresvärden
            bör få utnyttja lägenheternas fulla marknadsvärde."
          </note>
          <note>
            Detta visar klart att de kommunalt ägda bostadsföretagens hyresnormerande
            roll bör avskaffas. Hyressystemet måste ta större hänsyn till
            hyresgästerna och de bostadssökandes önskemål, framför allt så
            att det verkligen byggs fler hyreslägenheter. Därför är det angeläget
            att de hyresavtal som träffas vid inflyttning i nybyggda hus kan
            avtalas fritt.
          </note>
          <note>
            För oss moderater är det naturligt att hyresgästernas intresse
            av trygghet och framförhållning i boendet ska förbli säkrat genom
            att besittningsskyddet fortsatt blir starkt. En fastighetsägare
            ska inte kunna kringgå detta skydd genom nya, orimligt höga hyreskrav.
          </note>
          <note>
            Hyrestvister ska kunna prövas i domstol. Storleken på en eventuell
            hyreshöjning ska kunna rimlighetsprövas. På samma sätt som en
            egnahemsägare har möjlighet att skapa förutsägbarhet om boendekostnaderna
            genom att binda sina räntor på längre tid bör det också vara möjligt
            för den som hyr sin bostad att skriva ett kontrakt på längre tid
            när det gäller hyresnivån för bostaden, liksom att reglera vilka
            förutsättningar som ska gälla för omförhandling.
          </note>
          <note>
            En friare hyressättning är en förutsättning för en fungerande
            bostadsmarknad med ökat byggande och rörlighet i boendet. En friare
            hyressättning måste påbörjas så att den angelägna avregleringen
            kommer till stånd. Den måste göras på ett sådant sätt att de boendes
            trygghet inte äventyras.
          </note>
          <note>
            För tids vinnande yrkar jag bifall enbart till reservation 1.
            Naturligtvis står jag också bakom de övriga reservationer som
            undertecknats av moderaterna.
          </note>
          <note type="speaker">
            Anf. 172 STEN LUNDSTRÖM (v):
          </note>
          <note>
            Herr talman! Inga Berggren försökte på något sätt att styra vad
            den här debatten ska handla om, men eftersom det är ett spretigt
            betänkande kommer vi nog att prata om lite olika saker. Jag kan
            bara konstatera att Moderaterna återigen upprepar sina teser om
            att om man släpper marknaden fri blir allting bra. Man vill öka
            rörligheten och låta hyrorna stiga i vissa områden så att vissa
            konsumentgrupper inte har möjlighet att efterfråga en bostad där.
          </note>
          <note>
            Ibland undrar jag om Moderaterna fullständigt har glömt bort
            hur man en gång löste bostadsbristen i det här landet genom att
            man gick in och offensivt satsade på att bygga bostäder och genom
            att samhället, staten och kommunerna, tog ett stort ansvar för
            att se till att det fanns bostäder som var bra åt alla. De marknadslösningar
            som Inga Berggren talar om är oftast en återvändsgränd som framför
            allt kommer att drabba de grupper som jag tänker ägna mig åt i
            det här betänkandet.
          </note>
          <note>
            Jag tänker koncentrera mig på de grupper som har svårast att
            göra sig gällande på bostadsmarknaden och på att försöka hitta
            system för att underlätta och förbättra situationen för dessa
            grupper.
          </note>
          <note>
            Vi har två reservationer i betänkandet. Den första reservationen
            berör problemen kring vräkningar. Få saker skapar en sådan stor
            risk för en dramatiskt försämrad position på bostadsmarknaden
            som att bli vräkt från sin bostad. Vi vet utifrån en rad undersökningar
            att risken att bli hemlös är påtaglig efter en vräkning. I intervjuer
            som gjordes år 1991 uttrycktes det att när man förlorade sin bostad
            var det som om bottenpluggen i existensen drogs ur.
          </note>
          <note>
            Undersökningar från USA visar att vräkningen är den främsta orsaken
            till hemlöshet. I Konsumentverkets rapport från 1993-1994, Vräkt
            i laga ordning, visade det sig att 80 % av dem som vräkts fortfarande
            ett år efter vräkningen saknade bostad med eget kontrakt. Socialstyrelsens
            undersökning 1999 visade att den här situationen har förvärrats.
            Jan Flygheds undersökning i Stockholms län visade att 10 % av
            de vräkta var spårlöst försvunna och inte gick att hitta i något
            myndighetsregister ett år efter vräkningen.
          </note>
          <note>
            Enligt Flyghed är risken stor att denna grupp nu lever ett marginaliserat
            liv i uteliggarmiljö.
          </note>
          <note>
            Det är därför viktigt att Kommittén för hemlösa och ALLBO-kommittén
            ger oss redskap för att förebygga och bekämpa vräkningarna. Då
            tror jag tyvärr att Moderaternas lösningar är de absolut sämsta
            tänkbara.
          </note>
          <note>
            Herr talman! Från slutet av 1980-talet till mitten av 1990-talet
            ökade antalet verkställda vräkningar mycket kraftigt för att under
            den senare delen av
          </note>
          <note>
            1990-talet stagnera och t.o.m. sjunka något. Det huvudsakliga
            skälet till detta går att finna i de kraftiga hyreshöjningar som
            följde efter 1991 års skattereform samtidigt som kommunala och
            privata bostadsföretag började tillämpa en allt hårdare linje
            mot hushåll med hyresskulder.
          </note>
          <note>
            Orsakerna till att vi under senare år kan se en svag sänkningar
            av antalet vräkta kan vi nog förklara utifrån två olika faktorer.
            Det handlar naturligtvis om den förbättrade arbetsmarknadssituationen
            där alltfler har fått en bättre ekonomi men också om det faktum
            att kraven för att få en bostad har ökat. De som en gång har blivit
            vräkta har allt svårare att få en ny bostad. Vi kan konstatera
            att samtidigt som utgången ur bostaden har blivit allt bredare
            har ingången till bostadsmarknaden blivit allt smalare.
          </note>
          <note>
            85 % av de vräkta har vräkts på grund av hyresskuld. Flertalet
            av dem som vräkts på grund av hyresskuld har haft en hyresskuld
            under 20 000 kr, vilket är mindre än vad själva vräkningen kostar
            att genomföra. 10 % av de vräkta vräks till följd av upprepade
            försenade hyresinbetalningar, trots att ingen hyresskuld kvarstår
            vid vräkningen. Vår reservation tar upp den sist nämnda gruppen.
          </note>
          <note>
            Med tanke på de konsekvenser som en avhysning får borde det vara
            en självklarhet för alla att de som har betalt sin hyra, om än
            för sent, inte borde förlora sin bostad och därmed en grundläggande
            trygghet. Vi föreslår därför att § 46 i hyreslagen ses över och
            att regeringen återkommer med förslag om förändringar i denna
            lagstiftning. En normal konsekvens i andra fall av sena inbetalningar
            är att man först får en betalningspåminnelse och därefter ytterligare
            en betalningspåminnelse med någon form av straffavgift.
          </note>
          <note>
            Detta borde naturligtvis också vara en självklarhet på bostadsmarknaden.
            Utifrån detta yrkar jag bifall till reservation 2 under mom. 2.
          </note>
          <note>
            Herr talman! Vår andra reservation tar upp problemet med den
            sekundära bostadsmarknaden. I takt med att alltfler, både bland
            dem som söker sin första bostad och bland dem som förlorat sin
            bostad, får svårt att komma in på bostadsmarknaden ökar logimarknaden
            med härbärgen och hotell och den sekundära bostadsmarknaden.
          </note>
          <note>
            Vi kan dela in den sekundära bostadsmarknaden i tre huvudkategorier.
            Vi har gruppboende eller kategoriboende där de boende hyr lägenheter
            av socialtjänst eller kommun, träningslägenheter som ett led i
            en boendekarriär med normalisering till grund samt sociala kontrakt
            där de boende hyr bostad i andra hand av kommunen eller socialtjänsten.
            Gemensamt för alla de här boendeformerna är att de boende har
            ett svagt besittningsskydd och att det finns tydliga inslag av
            kontroll och fostran från samhällets sida.
          </note>
          <note>
            Vår reservation tar i huvudsak upp de boende som har s.k. socialt
            eller kommunalt kontrakt.
          </note>
          <note>
            Naturligtvis är det så att det finns både enskilda och grupper
            som behöver ett stöd i sitt boende, både avseende sig själv och
            i sitt förhållande till sina grannar. Men detta borde inte få
            leda till att man har ett begränsat besittningsskydd eller en
            kontroll som är direkt integritetskränkande.
          </note>
          <note>
            Kontrollen utövas tyvärr oftast utifrån fastighetsägarnas krav
            och mindre utifrån de boendes behov.
          </note>
          <note>
            Ofta innebär det krav som vore omöjliga att ställa på andra hyresgäster.
            Ingrid Sahlin har i antologin
          </note>
          <note>
            Hemlöshet, som jag för övrigt rekommenderar alla som är intresserade
            av den sociala situationen på bostadsmarknaden att titta i, tagit
            upp några exempel på sådana krav.
          </note>
          <note>
            Gäster får inte tas emot för övernattning utan socialförvaltningens
            medgivande. Man får inte inneha husdjur utan överenskommelse med
            socialförvaltningen. Under boende i lägenheten måste man vara
            drogfri. Man får inte införa, förvara eller förtära alkohol, narkotika
            eller andra berusningsmedel. Man har rätt att ta emot besök under
            ansvar, men även för gästerna gäller kravet på drogfrihet under
            besöket.
          </note>
          <note>
            Jag är övertygad om att ingen i den här salen klarar av att leva
            upp till de kraven, men det är de kraven vi ställer på dem som
            har det största behovet av samhällets skydd.
          </note>
          <note>
            Ofta ställs också krav från fastighetsägarna att socialförvaltningen
            ska utöva tillsyn, vilket man sedan reglerar i avtal mellan kommun
            och hyresgästerna.
          </note>
          <note>
            Här finns ytterligare några exempel som jag vill läsa upp.
          </note>
          <note>
            Utöver hyresavtalets avtalsvillkor förbinder man sig att samtycka
            till att socialförvaltningens anställda personal har nyckel till
            lägenheten och äger tillträde till densamma även utan den boendes
            medgivande.
          </note>
          <note>
            De har rätt att avhysa och avstänga störande besök.
          </note>
          <note>
            Alkometer och urinprov kan tas på begäran av personal. Socialförvaltningen
            har rätt till tillträde till lägenheten när helst så anses lämpligt
            och önskvärt.
          </note>
          <note>
            Socialförvaltningen har rätt att utföra låsbyte om så anses nödvändigt.
            För tillsyn av lägenhet och uppföljning av hjälpåtgärder ska personal
            från socialkontoret äga tillträde till lägenheten.
          </note>
          <note>
            Det är några av de krav och avtal som man måste skriva under
            för att få ett s.k. socialt kontrakt. Det är en förutsättning.
          </note>
          <note>
            Med andra ord: Det här handlar inte om att skydda den boende.
            Det här handlar om att skydda fastighetsägarna.
          </note>
          <note>
            Ofta ställs också krav på att man ska avstå från det lilla besittningsskydd
            som finns. Här finns några exempel på det också.
          </note>
          <note>
            Om överenskommelsen inte uppfylls kan socialförvaltningen ingripa
            för att omedelbart verkställa avflyttning. Om den boende avbryter
            behandling enligt upprättad behandlingsplan och ej är villig att
            återuppta den äger socialförvaltningen rätt att omedelbart avbryta
            boendet. När det gäller lägenheter och upplåtelser i andra hand
            som social stödåtgärd kan hjälpåtgärden ändras eller avbrytas
            då skäl därtill föreligger.
          </note>
          <note>
            Med andra ord: Det besittningsskydd som eventuellt finns avtalar
            man bort.
          </note>
          <note>
            I takt med den allt större sekundära bostadsmarknaden och de
            ibland orimliga krav som ställs finns en ökad tendens till att
            de som befinner sig på den sekundära bostadsmarknaden hamnar allt
            längre ifrån ett förstahandskontrakt. Det är inte ovanligt att
            man bor kvar med socialt kontrakt efter två år, trots att det
            är sagt att man inte ska göra det. Så länge de här kontrakten
            skrivs under kommer man inte ur det här systemet. Socialförvaltningen
            och kommunen har svårt att förhandla lägenheter. Det är bl.a.
            därför vi kräver en bostadsanvisningslag så att vi faktiskt kan
            skapa tillgång till lägenheter och ge dem som sköter sig och sitt
            boende i alla fall rätt till förstahandskontrakt.
          </note>
          <note>
            Den normalisering som är syftet med sekundärboendet tenderar
            ibland snarare att inkapsla de boende i socialtjänstens omsorg.
            När den sekundära bostaden blir normalisering är syftet uppenbarligen
            förfelat, och det är därför nödvändigt att se över besittningsskyddet
            för innehavaren av ett andrahandskontrakt och ge den boende en
            rimlig möjlighet att komma in på den reguljära boendemarknaden.
            Utifrån detta föreslår Vänsterpartiet att regeringen återkommer
            till riksdagen med förslag om hur man kan skärpa reglerna kring
            besittningsskyddet för innehavare av andrahandskontrakt.
          </note>
          <note>
            Jag yrkar utifrån detta bifall till reservation 5 under mom.
            4.
          </note>
          <note type="speaker">
            Anf. 173 INGA BERGGREN (m) replik:
          </note>
          <note>
            Herr talman! Jag tänker, Sten Lundström, på alla människor. Alla
            människor behöver en bostad. Såsom hyressättningssystemet tillämpas
            i dag har det skapats en ny segregation: människor som år ut och
            år in lever i andra, tredje och fjärde hand med ständig oro för
            boendet, nästa flytt och stor osäkerhet i tillvaron.
          </note>
          <note>
            Vi diskuterar väldigt mycket i dag att människor utsätts för
            stress. Det här är någonting som verkligen stressar människor.
            Det är inte bara arbete som medför det, utan många unga människor
            lever ständigt under denna osäkerhet. Med en så viktig sak som
            boendet är det viktigt att man löser de här problemen genom att
            verkligen diskutera hur hyressättningssystemet kan göras flexiblare.
          </note>
          <note>
            Sten Lundström säger sig bekämpa segregation.
          </note>
          <note>
            Tycker Sten Lundström att denna form av segregation är okej?
          </note>
          <note type="speaker">
            Anf. 174 STEN LUNDSTRÖM (v) replik:
          </note>
          <note>
            Herr talman! Naturligtvis tycker jag inte att det är okej att
            vi i systemet bygger in segregationen. Därför kräver vi också,
            vilket kommer att avslöjas vid ett senare tillfälle, att kommunerna
            åläggs att göra boendeplaneringsprogram där bl.a. segregationen
            är en del av det som kommunerna ska se över. Det kan handla om
            att bryta sönder de enhetliga hyresbostadsområdena, se till att
            det finns en boendeplanering överallt där man bor.
          </note>
          <note>
            Jag har däremot mycket svårt att se hur moderaternas recept på
            något sätt skulle förändra det här. Det handlar om att låta marknadshyrorna
            slå igenom på ett sådant sätt att de som har råd kommer att bo
            på vissa ställen och de som inte har råd kommer att bo på ett
            helt annat ställe.
          </note>
          <note>
            Jag kan också konstatera att moderaterna på intet sätt har stött
            våra reservationer i det här fallet. Det är bara att konstatera
            att ni är för en fri marknad och att ni inte är beredda att tygla
            den marknaden på något sätt över huvud taget.
          </note>
          <note type="speaker">
            Anf. 175 INGA BERGGREN (m) replik:
          </note>
          <note>
            Herr talman! Den svarta bostadsmarknaden i tillväxtområdena ökar.
            Regeringens politik har lett fram till att man får ställa sig
            i bostadskö. Ändå är Sten
          </note>
          <note>
            Lundström en stark tillskyndare till att kommuner nu ska tvingas
            att inrätta bostadsförmedling och bostadsförsörjningsplaner, precis
            som det skulle lösa problemen. Eftersom det är hyresrätter som
            efterfrågas och eftersom det inte finns några lediga sådana bildas
            en svart hyresmarknad, som jag sade i mitt inledningsanförande.
            Tycker Sten Lundström att det är någonting bra och positivt att
            det ska råda en svart hyresmarknad? Vore det inte bättre i stället
            att se över hyressättningssystemet och göra det flexiblare?
          </note>
          <note type="speaker">
            Anf. 176 STEN LUNDSTRÖM (v) replik:
          </note>
          <note>
            Herr talman! Som jag kan uttolka bruksvärdesprincipen är den
            ganska flexibel. Den tillämpas, såvitt jag förstår, lite olika
            här i landet. I min egen hemkommun är den i alla fall i allra
            högsta grad flexibel. Jag tycker t.o.m. att den har blivit för
            flexibel. Det kan numera skilja upp till 30 % i hyrorna bara avseende
            lägesfaktorn, var någonstans i kommunen lägenheten är belägen.
            Jag har precis som utredningen om bruksvärdesprincipen mycket
            svårt att se på vilket sätt det här skulle vara något hinder.
          </note>
          <note>
            Jag försökte alldeles i början av mitt anförande påpeka att vi
            faktiskt en gång i tiden har byggt bort bostadsbristen, och det
            gjorde vi med rejäla statliga satsningar på byggandet, rejäla
            kommunala satsningar på planering av bostadsförsörjningen. Vi
            vill gå ett steg längre. Vi vill inte bara prata om bostadsförsörjning,
            vi vill utveckla detta till ett boendeplaneringsprogram där man
            faktiskt ser över det hela.
          </note>
          <note>
            Om situationen för de hemlösa var helt avhängig av bostadsbrist
            skulle jag kanske lite mer förstå Inga
          </note>
          <note>
            Berggrens sätt att resonera. Men faktum är att även i kommuner
            där det står tomma lägenheter finns det hemlösa. Även i kommuner
            där det står tomma lägenheter är det mycket hårda krav på folk
            att få lov att flytta in. Med andra ord får marknaden själv bestämma
            vem man vill ha som hyresgäster.
          </note>
          <note>
            Sedan är det självklart att i orter med bostadsbrist måste vi
            börja bygga. Då tror jag att det är de klassiska lösningarna vi
            måste titta på. På vilket sätt kan staten gå in och hjälpa till
            med finansieringen av nyproduktion? På vilket sätt kan staten
            se till att styra att hyresnivåerna blir rimliga, så att alla
            medborgare i ett samhälle har förutsättningar att efterfråga de
            nya bostäderna, få fler hyresnivåer? Hammarby sjöstad här i Stockholm
            är inte särskilt intressant för de flesta som efterfrågar bostäder,
            inte ens en gång för dem som kommer till Stockholm.
          </note>
          <note type="speaker">
            Anf. 177 ANNELIE ENOCHSON (kd):
          </note>
          <note>
            Herr talman! Bostadsutskottets betänkande tar upp angelägna motioner
            som bl.a. rör hyresrätter, bostadsrätter, ägarlägenheter och tredimensionell
            fastighetsbildning.
          </note>
          <note>
            Min partikollega Ulla-Britt Hagström kommer att beröra hyresrätten,
            och jag kommer att här redovisa vår ståndpunkt när det gäller
            de övriga.
          </note>
          <note>
            Bostadsrätten är en attraktiv form av boende, och fler bör kunna
            få åtnjuta denna positiva upplåtelseform med vad det innebär av
            större engagemang och inflytande på sin boendemiljö. De regler
            som vänstermajoriteten införde med kvalificerad majoritet för
            ombildning av hyresrätt har gällt sedan den 1 juli
          </note>
          <note>
            1999. När förslaget om kvalificerad majoritet var ute på remiss
            svarade en förkrossande majoritet av remissinstanserna att den
            nya majoritetslagen inte fyller något behov. Två av remissinstanserna
            hade även uppfattningen att förslaget innebär en inskränkning
            i den kommunala självbestämmanderätten.
          </note>
          <note>
            Vi vill att enkel majoritet ska gälla, dvs. att om minst hälften
            av de boende vill ombilda hyresrätterna till bostadsrätter ska
            det vara möjligt för dem. Vi anser att detta är det mest demokratiska.
            Vi kristdemokrater är allvarligt oroade över vad denna brist på
            demokrati, som vi ser håller på att råda, på område efter område
            inom bostadspolitiken. Förra veckan var det ett förslag att allmännyttans
            framtid ska avgöras med kvalificerad majoritet. Varför tror inte
            vänstermajoriteten på enkel majoritet längre? I denna kammare
            fattar vi ju beslut med enkel majoritet.
          </note>
          <note>
            Det är uppenbart att vänstermajoriteten misstror kommunernas
            förmåga att själva sköta sitt eget bostadsbestånd. Kommunerna
            är de som i särklass bäst avgör frågan om vilket bestånd av bostäder
            de själva bör äga och vilken blandning av upplåtelseformer som
            är eftersträvansvärt mot bakgrund av de förhållanden som gäller
            lokalt. Samtidigt är det viktigt att påpeka kommunernas sociala
            ansvar att se till att alla invånare har en bra bostad. Ulla-Britt
            Hagström kommer att utveckla detta med hyresrätter.
          </note>
          <note>
            Vi anser därför att det behövs flera åtgärder som underlättar
            ombildning av hyresrätter till bostadsrätter i områden med en
            ensidig social sammansättning. I
          </note>
          <note>
            dessa områden dominerar ofta kommunalt ägda hyreshus. Fler bostadsrätter
            i dessa områden kan öka intresset för inflyttning liksom det kan
            öka intresset bland dem som redan bor där. Priset för en ombildning
            är starkt beroende av andelen hyresgäster som vill medverka. Förbudet
            mot dubbelupplåtelse bör upphävas så att det blir möjligt att
            upplåta en bostadsrätt till kommunen eller ett kommunalt bolag
            oavsett ett pågående hyresförhållande. Detta innebär att den som
            vill vara kvar som hyresrättsinnehavare efter en ombildning kan
            vara det och ha kvar sin gamla hyresvärd.
          </note>
          <note>
            Herr talman! Ägarlägenheter är en upplåtelseform som ännu inte
            finns i Sverige. Den finns dock i våra nordiska grannländer Danmark,
            Finland och Norge. I
          </note>
          <note>
            dessa länder finns olika former av ägarlägenheter. I
          </note>
          <note>
            Danmark innebär äganderätten att man äger själva lägenheten och
            att denna utgör en egen fastighet, medan mark och gemensamma anläggningar
            innehas med samäganderätt.
          </note>
          <note>
            I Finland har man en ytterligare variant, som kallas aktieägarlägenheter.
            Den innebär att en i tiden obegränsad nyttjanderätt till en lägenhet
            är kopplad till innehavet av aktier i ett bostadsaktiebolag. I
            det finska systemet är alltså bostadsaktiebolaget fastighetsägare
            under det att föremålet för den enskildes äganderätt utgörs av
            lös egendom, dvs. aktier i bostadsbolaget.
          </note>
          <note>
            Utmärkande för ägarlägenheter är att lägenhetsägaren i likhet
            med småhusägaren har en långtgående rätt att självständigt disponera
            över lägenheten t.ex.
          </note>
          <note>
            genom att överlåta, pantsätta eller hyra ut den.
          </note>
          <note>
            Riksdagen biföll i mars 1999 bostadsutskottets förslag om att
            ägarlägenheter skulle införas som en ny upplåtelseform i Sverige.
            Socialdemokraterna och
          </note>
          <note>
            Vänsterpartiet reserverade sig mot förslaget.
          </note>
          <note>
            Regeringskansliet har tillsatt en utredare som bl.a.
          </note>
          <note>
            ska utarbeta ett lagförslag om hur man bildar och nyttjar ägarlägenheter.
            Denna utredning ska vara klar i juni 2001.
          </note>
          <note>
            Herr talman! Vi anser att det i Sverige ska finnas möjligheter
            till tredimensionell fastighetsbildning och att detta intimt hör
            ihop med ägarlägenheter. I jordabalkens 1 kap. 1 § står det att
            fast egendom är jord.
          </note>
          <note>
            Det är alltså fråga om enbart en tvådimensionell, vertikal fastighetsbildning.
            En fastighet består av ett bestämt markområde. Den som äger marken
            är med få undantag ägare till de byggnader som finns på fastighetens
            mark.
          </note>
          <note>
            Dagens lagregler gör det omöjligt att bygga en ny, fristående
            fastighet ovanpå en befintlig, eftersom den inte står på jord.
            Det innebär att man kan äga bostäder som sitter ihop vertikalt
            som radhus men inte bostäder som sitter ihop på höjden i flerfamiljshus.
            För att möjliggöra ägandet av bostäder även i flerfamiljshus och
            för att kunna bygga nya fastigheter på redan befintliga behövs
            nya regler för fastighetsbildning.
          </note>
          <note>
            Den borgerliga regeringen tog fram ett förslag till tredimensionell
            fastighetsbildning, som också remissbehandlades. Med detta förslag
            som grund, där man även inkluderar ägarlägenheter, skulle utredningen
            kunna presentera ett förslag som skulle kunna läggas på riksdagens
            bord redan under våren. Det skulle vara positivt om Socialdemokraterna
            och
          </note>
          <note>
            Vänsterpartiet då kunde ställa sig bakom förslaget att införa
            ägarlägenheter i Sverige.
          </note>
          <note>
            Jag är övertygad om att när vi inför möjligheterna till tredimensionell
            fastighetsbildning och till skapande av en ny upplåtelseform i
            ägarlägenheter skulle detta innebära nya områden och platser att
            bebygga, och det skulle skapas många fler lägenheter i våra tillväxtregioner.
          </note>
          <note>
            Vill inte Socialdemokraterna och Vänsterpartiet råda bot på bostadsbristen
            och vara med när det skapas nya former, där detta möjliggörs?
          </note>
          <note>
            Herr talman! Jag yrkar bifall till reservationerna nr 8 och 5.
          </note>
          <note type="speaker">
            Anf. 178 STEN LUNDSTRÖM (v) replik:
          </note>
          <note>
            Herr talman! Jag kan inte låta bli att fundera över hur Annelie
            Enochson tänker när hon jämför förslaget om en kvalificerad majoritet
            vid omvandling från hyresrätt till bostadsrätt med det förslag
            till kvalificerad majoritet som nu eventuellt kommer fram efter
            en remissbehandling när det gäller kommunernas rätt till försäljning.
            Det är ju en avsevärd skillnad när de enskilda hyresgästerna har
            rätten att välja.
          </note>
          <note>
            I det här fallet handlar det om ett minoritetsskydd för dem som
            redan bor i en fastighet, ett skydd av deras rätt att fortfarande
            ha kvar sin hyresvärd och faktiskt, som jag ser det, slippa få
            sina grannar som hyresvärdar. Det är också ett skydd för dem som
            tänker omvandla hyresrätt till bostadsrätt. Det har vid ett flertal
            tillfällen visat sig att man när för få går med i bostadsrättsföreningen
            får ekonomiska problem med bostadsrätten. Det är ytterligare ett
            skäl.
          </note>
          <note>
            Annelie Enochson talar vidare om segregationen och förutsättningarna
            för att ombilda hyresrätter till bostadsrätter. Jag delar i viss
            mån hennes uppfattning.
          </note>
          <note>
            Jag tror att det är väsentligt att man har förutsättningar för
            boende överallt, men det är inte så enkelt. Hur gör vi i sammanhängande
            områden där det bara finns bostadsrätter eller där det bara finns
            villor? Är det bara en form av segregation som ska brytas?
          </note>
          <note>
            För mig är segregationen alltid tvåsidig. Att göra förändringar
            på bara ett ställe i tron att man då bryter segregationen framstår
            för mig som något naivt. Det stora problemet är väl snarare de
            stora och enhetliga segregerade villaområden där folk med mycket
            stora plånböcker har förutsättningar att självvalt kunna segregera
            sig.
          </note>
          <note>
            Herr talman! Har Annelie Enochson några förslag till hur vi ska
            kunna bygga in hyresbostäder i dessa områden, dvs. bryta sönder
            de enhetliga bostadsrättsområdena och få in hyresfastigheter?
            Eller tror Annelie Enochson fortfarande att segregation är en
            plåga bara på ett ställe i samhället?
          </note>
          <note type="speaker">
            Anf. 179 ANNELIE ENOCHSON (kd) replik:
          </note>
          <note>
            Herr talman! Vad först gäller kvalificerad majoritet tycker Vänsterpartiet
            att förbudet mot dubbelupplåtelse ska vara kvar. Om man hade tagit
            bort detta förbud och möjliggjort dubbelupplåtelse, hade man kommit
            förbi just det som Sten Lundström tar upp. Som Sten Lundström
            säger vill väldigt många bo kvar i sina hyresrätter. Har man då
            möjlighet att låta det kommunala bostadsbolag som äger fastigheten
            före ombildningen ta över bostadsrätten och hyra ut den som hyresrätt,
            kommer man ifrån detta problem.
          </note>
          <note>
            Det skulle alltså vara en klar fördel att få bort förbudet mot
            dubbelupplåtelse i våra förorter, där det finns många kommunala
            bostadsbolag.
          </note>
          <note>
            Vad gäller den andra frågan tror jag inte att segregationen är
            ensidig. Jag menar också att det är en kommunal angelägenhet.
            I Göteborg har vi bl.a. i många områden med småhus sett till att
            det byggs hyresrätter.
          </note>
          <note type="speaker">
            Anf. 180 STEN LUNDSTRÖM (v) replik:
          </note>
          <note>
            Herr talman! Jag upplever det sista som Annelie
          </note>
          <note>
            Enochson sade så att hon faktiskt uttalar sig för det som Vänsterpartiet
            kommer att kräva i samband med ett senare betänkande, nämligen
            en kommunal boendeplanering. En förutsättning för att bryta segregationen
            är faktiskt att kommunen tar det ansvar som man uppenbarligen
            har tagit i Göteborg.
          </note>
          <note>
            Jag ska också svara på frågan om ägarlägenheter.
          </note>
          <note>
            Annelie Enochson undrade om vi kommer att ändra inställning.
            Jag kan mycket enkelt svara att vi inte kommer att göra det. Vi
            tycker att det är en onödig upplåtelseform. Den kommer att ytterligare
            skärpa segregationen och kommer dessutom att skapa ett antal små
            fastighetsägare som har sina risker utspridda i tio eller elva
            olika fastigheter och lever på att hyra ut dem till andra. Det
            blir ganska dåliga hyresvärdar med ett litet bestånd. Vi behöver
            inte fler av den sorten.
          </note>
          <note type="speaker">
            Anf. 181 ANNELIE ENOCHSON (kd) replik:
          </note>
          <note>
            Herr talman! Jag kan bara beklaga att Vänsterpartiet inte tycker
            att ägarlägenheter är en positiv upplåtelseform. Det gör man bl.a.
            i alla våra grannländer.
          </note>
          <note>
            Varför ska vi i Sverige alltid särskilja oss? Jag tror att detta
            skulle kunna göra att vi får i gång ett ökat bostadsbyggande också
            på platser som man nu inte kan bebygga.
          </note>
          <note>
            Det sades att vi är positiva till en bostadsförsörjningsplan.
            Det är vi inte alls, och absolut inte heller till en bostadsanvisningsplan.
            Vi tycker att det är helt fel att inte låta kommunerna själva
            bestämma. Det är upp till kommunen själv att bestämma om man vill
            ha en bostadsförsörjningsplan och en bostadsförmedling.
          </note>
          <note>
            Vi ska inte gå in i det kommunala självbestämmandet genom att
            stifta lagar som tvingar kommunerna att göra sådana saker.
          </note>
          <note type="speaker">
            Anf. 182 AGNE HANSSON (c):
          </note>
          <note>
            Herr talman! I detta betänkande finns en rad gemensamma reservationer.
            Jag har inget direkt yrkande. Min avsikt är att redovisa var Centerpartiet
            står i dessa frågor. De berör i första hand bostadsrättslagstiftningen
            och hyreslagstiftningen. De är en del av en samlad bostadspolitik.
          </note>
          <note>
            Vår helhetssyn i bostadspolitiken bygger på två viktiga principer.
            Den ena är valfrihet i fråga om boendet. Man ska kunna välja var
            i landet man vill bo och i vilken boendeform. Det viktigaste är
            då att det finns tillräckligt med bostäder tillgängliga. Den andra
            huvudprincipen är demokratin i boendet. Var och en ska ha möjlighet
            att bestämma över sitt eget boende och boendeplanering. I bostadsrättslagstiftningen
            och hyreslagstiftningen sammanfaller de principerna väl.
          </note>
          <note>
            Herr talman! För det första vill jag ta upp bostadsrättslagstiftningen.
            Vi tycker att bostadsrätten är en viktig boendeform. I den finns
            ett ägande. Att äga sin bostad har ett värde i sig. I det här
            fallet är det frågan om en kooperativ ägandeform, och den tycker
            vi är riktig. Vi tycker också att det ska finnas kooperativ hyresrätt.
            Det ska finnas ett brett spektrum av boendeformer att välja mellan.
          </note>
          <note>
            Demokratin har kommit i kläm under den senaste tiden när det
            gäller bostadsrätterna. Regeringen och stödpartierna har infört
            regler som gör våld på demokratin och försvårar i stället för
            att underlätta boendet.
          </note>
          <note>
            I stället borde man främja en ökning av boendet i bostadsrätter
            och av ägande.
          </note>
          <note>
            Annelie Enochson pekade också på en annan faktor som diskuteras
            nu. Principen en man en röst ska inte längre gälla i fråga om
            kommunernas möjligheter att själva besluta om boendeformer. Demokratin
            på bostadspolitikens område sitter trångt hos majoriteten i dag.
            Majoriteten försöker förhindra uppkomsten av nya bostadsrätter.
            Det man egentligen gör är att förhindra förändringar. Det har
            gjorts förr.
          </note>
          <note>
            Den moderate statsministern Arvid Lindman ville verkligen värna
            det bestående. Han hittade på demokratiska regler som innebar
            att principen en man en röst inte skulle gälla. På den tiden gick
            socialdemokraterna kraftigt emot den politiken. Gäller inte den
            principen i dag?
          </note>
          <note>
            Här har man tydligen funnit varandra på samma demokratifientliga
            barrikad. Det är inte särskilt trångt i mitten av svensk politik,
            där vi värnar den breda allmänhetens boende i dag. Hur känns det,
            Sten
          </note>
          <note>
            Lundström, att prata om de sämst ställda på bostadsmarknaden
            och samtidigt, tillsammans med Miljöpartiet, jaga socialdemokraterna
            så långt åt höger som möjligt? Ni har kommit så långt åt höger
            att t.o.m. de som stod där tidigare, tillsammans med Arvid Lindman,
            för länge sedan har flyttat sig mot principen enkel majoritet
            och en man en röst.
          </note>
          <note>
            Det får en rad konsekvenser när man inför krav på kvalificerad
            majoritet vid ombildning av hyresrätter till bostadsrätter. Segregationen
            tilltar. En väl balanserad och varierad bostadsmarknad är ett
            av de viktigaste bostadssociala målen. Därför borde man uppmuntra
            och inte förhindra tillblivelsen av nya bostadsrätter, åtminstone
            i sådana områden där det endast finns hyresrätter. Om man förhindrar
            det innebär det att man konserverar situationen och försvårar
            för dem som vill få bort segregationen.
          </note>
          <note>
            Det är också svårare att bilda bostadsrätter på landsbygden och
            i små orter, med de förhindrande reglerna. Ska inte valfriheten
            för de boende väga lika tungt där som i t.ex. centrala Stockholm?
          </note>
          <note>
            Det är betydligt lättare att få två tredjedels majoritet i attraktiva
            områden, som i Stockholms innerstad. Det är naturligtvis betydligt
            svårare att uppnå två tredjedels majoritet ute i ytterområdena,
            där det finns många hyresrätter. Man måste fråga sig var kampen
            mot segregationen förs från Vänsterpartiet,
          </note>
          <note>
            Miljöpartiet och regeringen.
          </note>
          <note>
            Driver ni denna politik för att hjälpa de redan besuttna, som
            har råd att gå över till bostadsrätt i Stockholms innerstad? Eller
            är det verkligen för att hjälpa de svagaste på bostadsmarknaden,
            ute i ytterområdena, som skulle vilja bo i bostadsrätt men inte
            har en chans att göra det? De här förslagen försvårar ju för dem.
            Det kunde vara intressant att få höra från Sten
          </note>
          <note>
            Lundström, i stället för gammal retorik. Man måste ha klart för
            sig hur systemet fungerar för att hitta de rätta lösningarna.
          </note>
          <note>
            Varför vill inte majoriteten och Vänsterpartiet att vanligt folk
            ska kunna bo i bostadsrätt? Man går ju emot förslag som skulle
            underlätta bildandet av bostadsrätter. Det finns motionsförslag
            från Centerpartiet och flera andra, som ni nu avslår. Varför ska
            man inte få göra det? Det är en fråga som det vore intressant
            att få svar på.
          </note>
          <note>
            Herr talman! För det andra tänker jag beröra hyreslagstiftningen
            och bruksvärdessystemet. Hyresrätten kommer tyvärr inte till sin
            rätt i dag. Det beror på flera saker. För det första börjar vi
            få orimligt höga hyror och besittningsskyddet håller på att försvagas,
            på grund av svår bostadsbrist i attraktiva områden.
          </note>
          <note>
            Bostadsbristen drabbar i första hand de svaga människorna på
            bostadsmarknaden. Det är de som får lida mest när inte bostadspolitiken
            fungerar.
          </note>
          <note>
            Bruksvärdessystemet kom en gång till för att stärka besittningsskyddet,
            framför allt för de svaga hyresgästerna, och för att förhindra
            höga hyror i en bristsituation. Det var då det. Men tiderna förändras,
            och man måste rätta politiken därefter. I praktiken verkar systemet
            fortfarande mot hyreshöjningar i bristområden. Framför allt konserverar
            det dock ett golv i hyressättningen i de mindre attraktiva områdena.
            Systemet medverkar alltså till att över lag pressa upp hyror.
            Man får inga möjligheter till variation i boendet.
          </note>
          <note>
            Bruksvärdessystemet motverkar också nybyggnation. Jag menar inte
            att hyrorna skulle vara så höga som den nivå de pressas upp till
            på den svarta bostadsmarknaden i dag. Men med intäkter från högre
            hyror skulle fastighetsägarna kunna bygga nya bostäder, nya hyresrätter.
          </note>
          <note>
            Pengarna hamnar alltså hos dem som nu har råkat få en förstahandslägenhet.
            Det är andrahands- och tredjehandshyresgästerna som får betala.
            Och pengarna hamnar på den svarta marknaden i stället för att
            hamna i fastighetsbranschen och därmed komma till nytta vid tillskapandet
            av nya bostadsrätter.
          </note>
          <note>
            Jag måste fråga majoriteten om detta också är ett utslag av sociala
            inslag i bostadspolitiken. I och med att systemet är oförändrat
            hissas hyrorna över marknadsnivå i attraktiva områden. Det konserverar
            också en hög hyresnivå i andra områden där man skulle kunna sänka
            hyrorna och samtidigt få kapital till att bygga nya bostäder och
            ta bort bostadsbristen.
          </note>
          <note>
            Från Centerpartiets sida vill vi modifiera bruksvärdessystemet
            på fyra punkter.
          </note>
          <note>
            Vi vill för det första ta bort den kommunala ledande rollen i
            bruksvärdeshyressättningen.
          </note>
          <note>
            Vi vill för det andra att förstahandshyran i nybyggnationen inte
            ska omfattas av bruksvärdessystemet.
          </note>
          <note>
            Vi vill för det tredje stärka besittningsskyddet genom att oskäliga
            hyror ska kunna prövas i hyresnämnd eller domstol.
          </note>
          <note>
            Vi vill för det fjärde öppna möjligheten för hyresgästen att
            kunna teckna längre hyresavtal med en hyresvärd.
          </note>
          <note>
            De flexibla hyresavtalen tar vi upp i reservation nr 4 i betänkandet,
            som Centerpartiet ensamt står bakom. Jag yrkar, herr talman, bifall
            till reservation nr 4. En utredning bör se över detta och komma
            med förslag till sådana ändringar att det blir en rimlig avvägning
            ur hyressynpunkt och tidssynpunkt.
          </note>
          <note>
            Herr talman! Vi har i dag en besvärlig situation på bostadsmarknaden
            där de svaga stämplas ut. De sociala inslagen i bostadspolitiken
            får vika eftersom de som sitter i majoriteten vill bevara de system
            som vi har i dag och som har överlevt sig själva.
          </note>
          <note>
            De förslag från Centerpartiet och från flera partier om ändringar
            i bostadsrättslagstiftningen och i hyresrättslagstiftningen som
            vi här har att behandla löser inte alla problem. Men det är ett
            steg på vägen mot en betydligt bättre fungerande bostadsmarknad
            för alla.
          </note>
          <note>
            Ju förr det blir verklighet desto bättre. Jag kan bara uppmana
            Sten Lundström och även Miljöpartiet att börja jaga socialdemokraterna
            i rätt riktning för att få verkligt sociala inslag i bostadspolitiken.
            Bl.a. Sten
          </note>
          <note>
            Lundström talade så vackert om det här. Men det är tyvärr bara
            ren retorik i dag.
          </note>
          <note type="speaker">
            Anf. 183 ANNELIE ENOCHSON (kd) replik:
          </note>
          <note>
            Herr talman! För att rätta till min felsägning och göra det helt
            klart yrkar jag bifall till reservationerna
          </note>
          <note>
            8 och 15 och inte till reservation 5.
          </note>
          <note type="speaker">
            Anf. 184 STEN LUNDSTRÖM (v) replik:
          </note>
          <note>
            Herr talman! Jag blev uppmanad att gå i replik, och då får jag
            göra det.
          </note>
          <note>
            Herr talman! Agne Hansson liksom Annelie
          </note>
          <note>
            Enochson blandar ihop två olika saker. Det ena är det förslag
            som nu är ute på remiss avseende försäljning av allmännyttans
            fastighetsbestånd och på vilket sätt man eventuellt ska kunna
            skydda det och se till att det finns någon hyresrätt kvar även
            i Stockholm och andra storstadsområden om några år.
          </note>
          <note>
            Jag tycker att det är rimligt att vi avvaktar remissrundan innan
            vi tar den debatten. Framför allt ska vi ta debatten när förslaget
            är klart och det finns en proposition och ett betänkande i kammaren.
            Än så länge är detta ett utredningsförslag. Jag avvaktar gärna
            den debatten.
          </note>
          <note>
            När det däremot gäller skyddet för de enskilda som redan har
            en bostad, dvs. de som redan bor i en hyresrätt och som inte vill
            bo i en bostadsrätt och som inte vill ha sina grannar som hyresvärd,
            tycker jag att det är rimligt med tvåtredjedelsmajoritet. Det
            är ett normalt minoritetsskydd.
          </note>
          <note>
            Det är ett minoritetsskydd för dem som redan har en bostad. Det
            handlar inte om en politisk möjlighet att lägga hinder i vägen
            för att bilda en bostadsrättsförening. Det är ett skydd för de
            människor som vill bo kvar i en hyresrätt. Det tycker jag är ganska
            rimligt.
          </note>
          <note>
            Jag konstaterar också att Agne Hansson talar om att tvåtredjedelsskyddet
            för dem som bor i hyresrätt i dag skulle skapa en tilltagande
            segregation. Det handlar inte om en tilltagande segregation. Segregationen
            varken minskar eller ökar därför att priserna på fastigheter eller
            lägenheter stiger. Tvärtom.
          </note>
          <note>
            Jag får återkomma senare.
          </note>
          <note type="speaker">
            Anf. 185 AGNE HANSSON (c) replik:
          </note>
          <note>
            Herr talman! Nej, jag blandar inte ihop någonting.
          </note>
          <note>
            Jag belyser att demokratiaspekten på bostadspolitiken finns på
            flera områden.
          </note>
          <note>
            Det berör kommunerna, vilket framgår av ALL-
          </note>
          <note>
            BO-kommittén, som nu har lagt fram sitt förslag. Det är ett förslag
            för sig. Det är riktigt. Jag tar upp det här eftersom jag vill
            försöka påverka Sten Lundström att verka för en lösning i rätt
            riktning, dvs. att gå tillbaka och låta kommunalpolitikerna bestämma
            detta.
          </note>
          <note>
            Jag pekar också på samma enkla majoritetsprincip när det gäller
            ombildning av bostadsrätter. Det är också ett demokratiskt problem.
            I ena fallet är det demokrati på kommunal nivå, i andra fallet
            är det demokrati för hyresgästerna och de boende. I båda fallen
            blir utfallet att det ytterst drabbar de boende om man inte löser
            det enligt de gängse principer som vi har.
          </note>
          <note>
            Sten Lundström måste naturligtvis ha varit fullständigt döv om
            han inte hörde det, eller annars lyssnade han inte på vad jag
            sade. Jag beskrev just cykeln för hur segregationen ökar. Man
            låser in det system vi har så att det är omöjligt för dem som
            vill att i vissa områden bilda bostadsrätter och underlättar bara
            för dem som har råd att bilda bostadrätter i de områden som är
            attraktiva.
          </note>
          <note>
            Jag behöver inte nämna några namn. Vi har sett ett skeende och
            hur lätt det är. Men varför kommer det inte till några bostadsrätter
            ute i de andra bostadsområdena? Hur ska man lösa det med en ensidig
            bostadsmarknad och bara en boenderättsform? Det måste väl ändå
            vara någonting som påverkar segregationen i allra högsta grad.
          </note>
          <note type="speaker">
            Anf. 186 STEN LUNDSTRÖM (v) replik:
          </note>
          <note>
            Herr talman! Jag kan konstatera att Agne Hansson precis om Annelie
            Enochson inte har någon som helst syn på vad segregationen innebär.
          </note>
          <note>
            Segregationen uppstår inte bara i de enhetliga områdena med hyresrätter.
            Segregationen uppstår precis på samma sätt i de enhetliga villaområdena
            i storstäderna. Segregationen uppstår på exakt samma sätt i de
            enhetliga bostadsrättsområdena i storstäderna.
          </note>
          <note>
            Jag kan inte se någonstans i era motionsförslag hur man ska bryta
            den segregationen. Jag har försökt att titta en gång till. Hur
            ska man t.ex. kunna bryta segregationen i Limhamn i Malmö eller
            i Djursholm i
          </note>
          <note>
            Stockholm?
          </note>
          <note>
            Det finns inga förslag hur man bryter den segregationen. Uppenbarligen
            tror man att segregationen bara finns ute i Tensta, i Rinkeby,
            i Rosengård och i
          </note>
          <note>
            Gårdstånga. Segregationen är alltid tvåsidig. Därför måste det
            finnas möjligheter när man angriper segregationen att titta på
            lösningar på båda ställena.
          </note>
          <note>
            Segregationen ökar också ju färre hyresrätter det finns kvar.
            Det är ett av skälen till att vi på något sätt måste se till att
            en allmännytta finns kvar nästa år och året därefter. Vi måste
            på något sätt värna hyresrättens förutsättningar att överleva
            och se till att allmännyttan finns kvar.
          </note>
          <note>
            Jag bjuder gärna in Agne Hansson till en diskussion om hur vi
            kan bilda en majoritet för att rädda kvar allmännyttan och de
            hyresrätter den omfattar i framtiden så att människor kan efterfråga
            bra och billiga bostäder som motsvarar de krav de har.
          </note>
          <note type="speaker">
            Anf. 187 AGNE HANSSON (c) replik:
          </note>
          <note>
            Herr talman! Centerpartiet slår vakt om allmännyttan. Om inte
            Sten Lundström visste det kan jag uttala det än en gång. Det är
            oerhört viktigt. Det är därför som vi inte kan behandla den på
            det sätt som majoriteten gör nu.
          </note>
          <note>
            Det är just ensidigheten, oavsett om det är villaområdena i Djursholm
            eller Limhamn i Malmö, som är segregation. Det är därför vi vill
            att man ska kunna ombilda hyresrätter i Limhamn till bostadsrätter:
            för att få bort ensidigheten. Det är därför vi vill att de pengar
            som i dag hamnar på svarta marknaden, de pengar som andrahandshyresgäster
            i attraktiva områden får betala i form av vansinnigt höga hyror,
            hamnar hos sådana fastighetsägare som kan bygga hyresrätter i
            Djursholm. Det är bara på det sättet vi kan få en varierad bostadsmarknad
            och få bort segregationen. Det är vårt recept för att skapa ett
            varierat boende - inte att konservera en marknad som finns, som
            man inte kan göra någonting åt och som bara de som har väldigt
            mycket pengar kan köpa sig ur eller i.
          </note>
          <note type="speaker">
            Anf. 188 LENNART DEGERLIDEN (fp):
          </note>
          <note>
            Herr talman! Om man vill göra en översyn av bostadspolitiken
            med syfte att få i gång byggandet av hyresrätter och öka rörligheten
            är det nödvändigt att diskutera hyressättningssystemet, som är
            ett samspel mellan bruksvärdessystemet, hyresförhandlingar och
            allmännyttans eller de kommunala bolagens roll.
          </note>
          <note>
            Bruksvärdessystemet kom ju till, som Agne Hansson påpekade, som
            ett sätt att stärka besittningsskyddet för hyresgästerna. En tydlig
            glidning har dock skett de sista 30 åren, då det kanske mera har
            inneburit att dämpa hyresutvecklingen. Vi kan se hur situationen
            är i Stockholms innerstad. Inga Berggren redovisade detta på ett
            förtjänstfullt sätt.
          </note>
          <note>
            Men det är inte bara i Stockholms innerstad som det här skapar
            problem. Även i min hemkommun
          </note>
          <note>
            Umeå är detta ett problem. Trots att hyresgäströrelsen där i
            samverkan med det kommunala bostadsbolaget har gjort ett poängsystem
            som skulle lätta upp det hela är det fortfarande de perifera områdena
            med nya bostäder som har de högsta hyrorna, medan i princip lika
            bra bostäder i centrum har de lägsta hyrorna. Det här skapar naturligtvis
            problem.
          </note>
          <note>
            Den utredning om bruksvärdessystemet och allmännyttan som lämnades
            i våras pekar på att det ändå finns något slags samstämmighet
            mellan vad hyresgästerna själva upplever som bostadens värde och
            hyressättningssystemet. Förvånansvärt nog fanns det ett sådant
            samband. Men utredaren påpekar också att det i Stockholmsområdet
            finns utrymme för att uppvärdera det geografiska läget vid hyressättningen.
          </note>
          <note>
            Vi kan se hur det ser ut när det gäller priserna på bostadsrätter,
            som ju säljs på en fri marknad. Där varierar priserna mycket mer
            än vad hyrorna gör.
          </note>
          <note>
            Bruksvärdessystemet tillåter helt enkelt inte att bostadssökandes
            preferenser slår igenom.
          </note>
          <note>
            Vi i Folkpartiet anser att en rad åtgärder är nödvändiga för
            att få fart på nyproduktionen av hyresrätter samt öka rörligheten
            och flexibiliteten på hyresmarknaden. Vi avvisar såväl nya hyresregleringar
            som en helt fri hyressättning. En helt fri hyressättning i ett
            tidigare reglerat system skulle innebära en höjning av hyrorna
            i Stockholms innerstad med upp till
          </note>
          <note>
            50 %. Vi ser inga skäl att rucka på de grunder som finns i hyressättningssystemet,
            som består av fria förhandlingar mellan hyresgäster och fastighetsägare
            kombinerat med en bruksvärdesprövning med jämförbara lägenheter.
            Hyresgästens besittningsskydd är fortsatt viktigt att hävda. Dessutom
            kan man säga att dagens system är bättre anpassat till 1968 års
            intentioner om en till marknadsförhållandena anpassad hyresbildning.
          </note>
          <note>
            Sedan blir man något förvånad när man hör vänstermajoriteten,
            som med olika lagstiftningsåtgärder försöker lösa de problem som
            finns i dag. Man konstaterar naturligtvis att den bostadspolitik
            vi upplever i Stockholm på något sätt är asocial med de följder
            den har fått. Men att nu igen med olika lagstiftningsåtgärder
            försöka få en marknad att fungera som från att ha varit väldigt
            sönderreglerad gått till att ha någon frihet är naturligtvis dömt
            att misslyckas.
          </note>
          <note>
            I Folkpartiet anser vi att det är nödvändigt att tilllåta en
            mer differentierad hyressättning som bättre avspeglar utbud och
            efterfrågan på hyresmarknaden.
          </note>
          <note>
            Lägesfaktorn måste helt enkelt ges en större vikt vid hyresförhandlingarna.
            Jag hörde att vänsterpartisten här tyckte att redan ca 30 % var
            för mycket. Vi tycker att detta måste marknaden få avgöra, eller
            rättare sagt de bostadssökandes preferenser.
          </note>
          <note>
            Dessutom vänder vi oss mot att allmännyttan eller de kommunala
            bolagen ska vara norm för hyressättningen. Det här måste naturligtvis
            ändras om det ska bli en flexiblare marknad. Det är viktigt att
            man gör om detta, annars kommer det inte att fungera.
          </note>
          <note>
            Herr talman! Jag yrkar, med instämmande i vad
          </note>
          <note>
            Inga Berggren har sagt, bifall till vår reservation nr 1.
          </note>
          <note type="speaker">
            Anf. 189 STEN LUNDSTRÖM (v) replik:
          </note>
          <note>
            Herr talman! Efter att först ha gett en nästan lyrisk skildring
            av hur väl bruksvärdesprincipen fungerar hamnar Lennart Degerliden
            ändå till slut i något helt annat.
          </note>
          <note>
            Jag skulle egentligen bara vilja fråga Lennart Degerliden, herr
            talman, om det inte faktiskt är en fråga för Stockholms hyresgästförening
            och Stockholms fastighetsägare att lösa de problem som finns i
            Stockholm när det gäller lägesfaktorn, precis som man i viss mån
            har gjort i Umeå och framför allt i Malmö.
          </note>
          <note>
            När det gäller de 30 procenten kan jag uppleva att den andelen
            börjar bli för stor eftersom jag ser grupper som nu inte längre
            har råd att efterfråga bostäder i de här områdena. Men det skulle
            inte falla mig in att sätta mig över den förhandlingsrätt som
            hyresgäströrelsen och fastighetsägarna har tillsammans. Jag undrar
            om inte Lennart Degerliden också kan hålla med mig om att detta
            faktiskt är ett ganska vettigt system som kanske borde tillämpas
            något bättre i Stockholm.
          </note>
          <note type="speaker">
            Anf. 190 LENNART DEGERLIDEN (fp) replik:
          </note>
          <note>
            Herr talman! Det är alldeles uppenbart, vilket jag också sade,
            att det fanns värden i det här systemet.
          </note>
          <note>
            Men den nuvarande vänstermajoriteten vill ju gå förbi det här
            genom att komma med nya lagstiftningar hela tiden som ruckar på
            det.
          </note>
          <note>
            Det är klart att hyresgästföreningen och Stockholms fastighetsägare
            ska ha en viktig del i det här.
          </note>
          <note>
            Det är alldeles uppenbart.
          </note>
          <note>
            Sedan är jag förvånad över att inte Stockholms kommuner alldeles
            frivilligt börjar bygga hyresrätter.
          </note>
          <note>
            Att man inte bygger skapar ju problem för tillväxten i
          </note>
          <note>
            Stockholm, vilket jag ser med oro.
          </note>
          <note type="speaker">
            Anf. 191 STEN LUNDSTRÖM (v) replik:
          </note>
          <note>
            Herr talman! Det sista kan jag känna precis samma förundran över,
            framför allt som man har en allmännytta med ganska goda intäkter
            och ganska mycket pengar som faktiskt borde ha goda förutsättningar
            att bygga.
          </note>
          <note>
            Vad jag vet har inte den s.k. vänstermajoriteten i riksdagen
            föreslagit någon ny lagstiftning när det gäller bruksvärdesprincipen.
            Precis som Lennart
          </note>
          <note>
            Degerliden uttrycker det är vi ganska nöjda med hur det fungerar
            i dag. Vi föreslår inga lagförändringar när det gäller bruksvärdesprincipen.
            Vilken lagändring Lennart Degerliden är ute efter i det här fallet
            förstår jag inte.
          </note>
          <note>
            Det vi däremot vill lagstifta om från Vänsterpartiet är skydd
            för dem som har det allra sämst på bostadsmarknaden. Vi vill se
            till att det finns en bostadsanvisningslag som ger de 1 500 hemlösa,
            varav
          </note>
          <note>
            321 är barn, i Malmö förutsättningar att också få en bostad.
            Vi vill se till att åter bygga på ett sådant sätt att alla dessa
            människor har en förutsättning att efterfråga.
          </note>
          <note>
            Lennart Degerliden talar om överreglering. Jag har aldrig förstått
            att man tyckt att den svenska bostadsmarknaden varit speciellt
            reglerad. Den är ganska lite reglerad i förhållande till de flesta
            andra bostadsmarknader runtom i världen.
          </note>
          <note>
            Men den s.k. överreglerade bostadsmarknad som fanns på 60- och
            70-talet, om jag nu ska tolka det som
          </note>
          <note>
            Lennart Degerliden sade, hade förmågan att se till att hemlösheten
            i stort sett försvann i den kommun jag kommer ifrån i slutet av
            60-talet. Det fanns ingen som inte hade eget kontrakt. Sedan var
            det en och annan som inte bodde i sin lägenhet, men det är en
            helt annan sak. Vi byggde bort hela bostadsbristen med den s.k.
            överreglerade marknad som fanns. Vi såg till att skaffa bra, ljusa
            och fina lägenheter. Vi lyckades få bort det som liknade slumområden
            och i alla fall var ganska dåliga bostäder. Genom den s.k. överreglerade
            bostadsmarknad som fanns vid den här tiden löste vi alla de här
            problemen.
          </note>
          <note>
            När vi nu har avreglerat större delen av bostadsmarknaden, vad
            ser vi då? Jo, det byggs ingenting.
          </note>
          <note>
            Det uppkommer bostadsbrist i storstäderna. De som är svagast
            på bostadsmarknaden kommer inte in över huvud taget. Jag har lite
            svårt att se logiken i resonemanget.
          </note>
          <note type="speaker">
            Anf. 192 LENNART DEGERLIDEN (fp) replik:
          </note>
          <note>
            Herr talman! Jag tyckte att jag var ovanligt logisk.
          </note>
          <note>
            Men min invändning mot lagstiftningen gällde inte hyresrättsprincipen
            på det sättet. Det var de här andra lagarna: bostadsplaneringslag
            och vad det nu är som är på gång, två tredjedelar och hela den
            biten. Det tycks vara så att man inte tar itu med problemen på
            rätt sätt. Det är det jag menar.
          </note>
          <note>
            Sedan återkommer Sten Lundström till de stackars hemlösa. Då
            måste jag säga att jag är något skrämd av hur de kommunala bostadsföretagen
            sköter den uppgiften. Jag såg senast i Nordnytt, som går i Umeområdet,
            att Lulebo, som är Luleå kommuns fastighetsbolag, har sådana restriktioner
            gentemot nya hyresgäster som vanliga hyres- och fastighetsägare
            egentligen inte skulle ha. De skulle visa upp sin hyra och det
            ena med det andra. Det är det som är allmännyttan. Vi kan nog
            ta en diskussion vid ett senare tillfälle om de kommunala bostadsbolagen
            verkligen sköter sin uppgift.
          </note>
          <note>
            Det måste finnas någon annan modell för oss att ha en, som det
            heter på tyska Sozial Wohnbau, alltså en social bostadspolitik.
            Jag ställer naturligtvis upp på att uteliggarna ska ha någonstans
            att bo. Det är oerhört viktigt.
          </note>
          <note>
            Anf. 193 CARINA ADOLFSSON ELGES-
          </note>
          <note>
            TAM (s):
          </note>
          <note>
            Herr talman! Jag vill börja med att yrka bifall till bostadsutskottets
            hemställan i betänkande BoU3 och avslag på samtliga reservationer.
            I betänkandet behandlas motioner från allmänna motionstiden 2000
          </note>
          <note>
            som avser hyresrätt, bostadsrätt och ägarlägenheter.
          </note>
          <note>
            Bostaden är en del av vår identitet. Där kopplar vi av, hämtar
            kraft och inspiration. I bostaden ska vi känna oss trygga. Bostadspolitiken
            ska, utifrån en helhetssyn på människan, medverka till att tillfredsställa
            sociala, kulturella, fysiska och psykiska behov.
          </note>
          <note>
            Bostadspolitiken ska medverka till en positiv integration.
          </note>
          <note>
            De kommunala allmännyttiga bostadsföretagen har alltsedan sin
            tillkomst på 1940-talet varit betydelsefulla verktyg för kommunerna
            när de ska uppfylla sitt ansvar inom bostadsförsörjningen. Starka
            och välskötta bostadsföretag som drivs utan vinstsyfte och som
            är öppna för alla grupper av medborgare måste även fortsättningsvis
            vara ett grundläggande inslag i den svenska bostadspolitiken.
          </note>
          <note>
            Allmännyttan har under drygt 50 år varit en viktig del av både
            den sociala och moderna bostadspolitiken. Dess främsta uppgift
            är att erbjuda goda bostäder till rimliga kostnader för alla hushåll,
            oavsett storleken på plånboken. De kommunala bostadsbolagen tog
            ett avgörande ansvar för att inom miljonprogrammets ram bygga
            bort bostadsbristen och höja bostadsstandarden för de folkgrupperna.
          </note>
          <note>
            Vi socialdemokrater vill ha mångfald i boendet.
          </note>
          <note>
            Ofta framställs det från borgerligt håll att vi skulle vara emot
            ägande. Det är vi inte. Under hela 1900-
          </note>
          <note>
            talet har vi drivit en politik som har lett till att alltfler
            människor i dag har möjlighet att äga sina bostäder.
          </note>
          <note>
            Men det är inte genom att låta marknadskrafterna styra fullt
            ut som vi har uppnått detta. Därför ännu en gång: Mångfald och
            valfrihet i boendet är viktigt.
          </note>
          <note>
            I många borgerligt styrda kommuner hindras valfriheten genom
            ensidig satsning på att allmännyttan ska säljas ut. I framför
            allt Stockholmsområdet säljs hela eller delar av allmännyttans
            bostadsbestånd ut.
          </note>
          <note>
            Under 1999 såldes totalt 8 370 lägenheter runtom i landet, varav
            mer än hälften eller rättare sagt 5 200
          </note>
          <note>
            lägenheter såldes här i Stockholm och i grannkommunerna. Detta
            begränsar, som vi ser det, valfriheten och mångfalden i boendet.
          </note>
          <note>
            Herr talman! I dagens betänkande finns det 15 reservationer.
            Jag tänker inte belysa alla, utan endast tre: bruksvärdet, ombildning
            till bostadsrätt och ägarlägenheter.
          </note>
          <note>
            Dessa tre reservationer går som jag ser det ut på en moderat
            människosyn och ideologin att stärka enskildas rättigheter och
            möjligheter på någon annans bekostnad. Vi socialdemokrater delar
            inte den synen.
          </note>
          <note>
            Den samlade borgerligheten tycks tro att alla bostadspolitiska
            problem försvinner i samma ögonblick som bruksvärdessystemet upphör.
            Marknaden kommer att lösa bostadsbristen i tillväxtkommunerna,
            byggkostnaderna kommer att sjunka osv.
          </note>
          <note>
            Mot detta borgerliga hyllande av marknaden kan ställas resultatet
            från den undersökning som utredningen om bruksvärdet presenterade
            i våras. Hyresgästerna fick där rangordna vilka saker i boendet
            de tyckte var viktigast. Hyresgästerna satte då säkerhet och trygghet
            i boendet först. Därefter kom service, vacker och bra utemiljö
            och bra kommunikationer.
          </note>
          <note>
            Först på elfte plats kom närhet till centrum.
          </note>
          <note>
            De boende efterfrågar alltså trygghet och god service. Det moderaterna
            vill ge dem är ännu mer marknadsanpassning av bostadspolitiken.
            Vad är viktigast, marknadsanpassning eller trygghet i boendet?
            För mig som socialdemokrat är det självklart att sätta människovärdet
            före marknadsvärdet. Vad är viktigast för er? Det vore intressant
            att få en redogörelse.
          </note>
          <note>
            Det är bra att ni säger er värna om besittningsskyddet, men i
            stället för att behålla den väl inarbetade hyresförhandlingspraxis
            som i dag råder föreslår moderaterna i sin motion att för varje
            gång en hyrestvist inte kan lösas ska tvisten dras inför domstol.
          </note>
          <note>
            En särskild utredare har genomfört en utvärdering av bruksvärdessystemet
            där man konstaterat att bruksvärdet i stort uppfyller målet, men
            att det i systemet finns vissa utsatta spänningar. Utredningen
            har remissbehandlats och bereds för närvarande inom
          </note>
          <note>
            Regeringskansliet, så det kommer att finnas anledning att återkomma
            i denna fråga här i kammaren.
          </note>
          <note>
            Vad gäller reservationen om majoritetskrav vid ombildning till
            bostadsrätt lämnade ALLBO-
          </note>
          <note>
            utredningen nyligen sitt förslag. Detta ska nu ut på remiss och
            därför finns det ingen anledning att ta ställning till förslaget
            nu, dvs. innan vi tagit del av remissinstansernas synpunkter.
          </note>
          <note>
            När man läser reservationen om ägarlägenheter blir man nästan
            lite rädd. Varför är det så bråttom att införa ägarlägenheter?
            Med omedelbar verkan mer eller mindre. Varför denna brådska? Det
            finns en utredning och den ska vara klar den 1 juni 2001, varför
            inte invänta den? Det verkar nästan som om ni vore lite rädda
            för vad utredningen ska komma fram till. Den samlade borgerligheten
            föreslår nu ett införande av upplåtelseformen redan från den 1
            april
          </note>
          <note>
            2001, dvs. om fem månader, två månader innan utredningen är färdig.
            En utredning som bl.a. ska klarlägga konsekvenserna av denna nya
            upplåtelseform.
          </note>
          <note>
            Men efter vad jag kan förstå sedan tidigare debatter här i kammaren
            ser ni inga som helst problem med upplåtelseformen ägarlägenheter.
          </note>
          <note>
            Herr talman! När vi pratar om bostadspolitiken, att bostaden
            är en social rättighet och att alla som efterfrågar en bostad
            ska ha rätt till en bra sådan till en rimlig kostnad i en trygg
            och säker miljö gäller det även våra barn och ungdomar och hur
            deras boende ska se ut i framtiden. Ofta kan man från samtliga
            partier läsa mycket bra motioner som berör detta.
          </note>
          <note>
            Men just när vi behandlar hyresrätt och bostadsrätt i kammaren
            har man från borgerligt håll totalt glömt bort våra barn och ungdomar.
            Då är det endast marknadskrafterna som ska styra.
          </note>
          <note>
            Hur ska ungdomar kunna skaffa sig en egen bostad om det endast
            finns bostäder med äganderätt?
          </note>
          <note>
            Ungdomar som precis ska lämna sitt föräldrahem och ut och prova
            sina vingar har oftast inte eget kapital eller möjlighet att lämna
            säkerhet för lån i banken. En fråga som man kan ställa sig då
            är: Är det endast ungdomar till föräldrar med kapital som ska
            ha möjlighet att lämna hemmet och skapa sig ett eget boende, eller
            hur tänker ni långsiktigt bostadspolitiskt när marknadskrafterna
            har gjort sitt?
          </note>
          <note>
            De allmännyttiga bostadsföretagen utgör ett viktigt verktyg för
            att kommunerna ska kunna fullfölja sitt grundläggande sociala
            ansvar. Människor som kan ha mindre goda förutsättningar att själva
            ordna ett boende kan med bistånd av kommunen få ett boende i en
            allmännyttig fastighet. Om allmännyttan avvecklas eller inte har
            ett tillräckligt stort bestånd riskerar vi en utveckling mot socialbostäder.
            Vill vi ha det i Sverige? Nej är vårt bestämda svar. Men vem ska
            då ta ansvar för dem som av någon anledning kommit snett i livet
            eller inte anses betalningsvilliga?
          </note>
          <note>
            Hyresrätten är en mycket flexibel boendeform som är tillgänglig
            för alla utan krav på kontantinsats.
          </note>
          <note>
            En alltmer ökad rörlighet på arbetsmarknaden, valfrihet i fråga
            om utbildningsort och ett ökat internationellt utbyte visar att
            det även i framtiden kommer att vara stor efterfrågan på hyresrätter.
            Saknas tillgång till hyresrätter kan det förhindra önskvärd rörlighet
            på arbetsmarknaden, och därmed hämmas tillväxten. Till det ska
            läggas att många människor - äldre, handikappade, eller de med
            någon sjukdom så att de inte orkar sköta trädgården eller andra
            saker som måste göras i en egenägd bostad - efterfrågar hyresrätter
            för att boendeformen har en hög servicenivå.
          </note>
          <note>
            Herr talman! Bostaden är "livets hjärta". I bostaden och bostadsområdet
            tillbringar vi den största delen av vår lediga tid. Det är kanske
            en av de viktigaste platserna för oss människor. Bostadsområdet
            är en viktig plats för demokratin, för samtalet människor emellan
            och för utbyte av värderingar och åsikter.
          </note>
          <note>
            Allmännyttan, dvs. de kommunalt ägda bostadsbolagen, skapades
            en gång för att ge de många människorna möjlighet att bo bra till
            rimliga kostnader och där plånbokens tjocklek inte var avgörande.
            Detta är en av hörnstenarna i den sociala bostadspolitiken. Låt
            oss därför även fortsättningsvis slå vakt om hyresrätten och allmännyttan.
          </note>
          <note type="speaker">
            Anf. 194 ANNELIE ENOCHSON (kd) replik:
          </note>
          <note>
            Herr talman! Carina Adolfsson säger att socialdemokraterna vill
            ha en mångfald i boendet. Det vill vi kristdemokrater också. Vi
            vill ha bostadsrätter och hyresrätter och vi vill också möjliggöra
            nya former i samhället, t.ex. ägarlägenheter.
          </note>
          <note>
            Varför är inte socialdemokraterna positiva till vårt förslag
            om ägarlägenheter och tredimensionell fastighetsbildning? Det
            skulle skapa den ytterligare mångfald man säger sig vilja ha.
            Det skulle även skapa nya bostäder där det i dag inte går att
            bygga.
          </note>
          <note>
            Den brådska vi känner beror på att vi känner det sociala ansvaret
            för att det inte byggs några bostäder i dag. Om ägarlägenheter
            byggs blir det också en omflyttning bland bostäderna, vilket vi
            anser är positivt.
          </note>
          <note>
            Anf. 195 CARINA ADOLFSSON ELGES-
          </note>
          <note>
            TAM (s) replik:
          </note>
          <note>
            Herr talman! Det är intressant att höra vad Annelie Enochson
            säger när man pratar om mångfald i boendet. Vi tycker naturligtvis
            också att det är viktigt med mångfald i boendet. Men vi tror inte
            att ägarlägenheter är lösningen på hela problemet på det sätt
            som Annelie Enochson framställer det.
          </note>
          <note>
            Under förra veckan lades en annan utredning fram som handlar
            om kooperativ hyresrätt. Det är också en ny form av boende och
            skulle öka mångfalden. Men jag har inte hört att Annelie Enochson
            har sagt någonting om kooperativ hyresrätt. Det är ett sätt att
            öka mångfalden och där människor har möjlighet att ha inflytande
            utan att det är storleken på plånboken som är det mest avgörande.
          </note>
          <note type="speaker">
            Anf. 196 ANNELIE ENOCHSON (kd) replik:
          </note>
          <note>
            Herr talman! Vi tror inte, Carina Adolfsson, att hela lösningen
            på problemet är att skapa ägarlägenheter. Vi tycker att kooperativa
            hyresrätter är en bra form, men vi tycker att det är tråkigt att
            socialdemokraterna inte är positiva till denna nya form. Varför
            är ni inte positiva till den, när ni ändå kan se att det genom
            att möjliggöra tredimensionell fastighetsbildning går att skapa
            nya bostäder?
          </note>
          <note>
            Anf. 197 CARINA ADOLFSSON ELGES-
          </note>
          <note>
            TAM (s) replik:
          </note>
          <note>
            Herr talman! Det är bara ett antagande att säga att detta kommer
            att skapa nya lägenheter och en omflyttning i samhället. Vi vet
            inte det. Ägarlägenheter kommer att gynna dem som har stora plånböcker.
          </note>
          <note>
            Sedan vill jag avslutningsvis säga några ord om ägarlägenheter.
            Vi återkommer i denna fråga när utredningen är klar och remisstiden
            har gjort sitt. Då blir det en förnyad debatt kring ägarlägenheter.
          </note>
          <note type="speaker">
            Anf. 198 AGNE HANSSON (c) replik:
          </note>
          <note>
            Herr talman! Carina Adolfsson Elgestam säger att socialdemokraterna
            inte är emot ägandet. Det bestrider jag inte. Våra partier har
            t.o.m. kämpat för det kooperativa ägandet som en viktig form av
            ägande i samverkan.
          </note>
          <note>
            Varför stoppar majoriteten, Carina Adolfsson, centerförslag i
            betänkandet som gäller att främja kooperativt ägande, dvs. underlätta
            i stället för att med hjälp av kvalificerad majorietet stoppa?
            Jag delar uppfattningen att det är riktigt att ensidigheten ökar
            om allmännyttan säljs ut i Stockholm. Jag litar på mina kommunalpolitiker,
            även om jag inte har så många just i Stockholm. Det är de som
            ska klara detta.
          </note>
          <note>
            Varför angriper inte socialdemokraterna den nuvarande majoriteten
            i Stockholm som inte gör någonting åt segregationen och ombildningen
            av hyresrätter i ytterområdena i Stockholm?
          </note>
          <note>
            Carina Adolfsson Elgestam pratade vackert för hyresrätten och
            ungdomarnas möjlighet att komma in på bostadsmarknaden. Jag delar
            den uppfattningen. I
          </note>
          <note>
            dag är det fullständigt omöjligt för en ungdom att ta sig in
            på hyresmarknaden eftersom hyrorna är så höga. Svartmarknaden
            är mycket mer hänsynslös än de rena marknadskrafterna som Carina
            Adolfsson
          </note>
          <note>
            Elgestam talar så illa om. Hur vill socialdemokraterna skapa
            fler hyresrätter om de låter pengarna ramla i svartmarknadens
            fickor?
          </note>
          <note>
            Carina Adolfsson Elgestam sade att bostadsområdet bl.a. ska vara
            till för samtal om demokratin. Är det en man, en röst som det
            samtalet bäst bör handla om, eller ska det vara kvalificerade
            majoriteter för att värna det bestående?
          </note>
          <note>
            Anf. 199 CARINA ADOLFSSON ELGES-
          </note>
          <note>
            TAM (s) replik:
          </note>
          <note>
            Herr talman! Agne Hansson pratar vid flera tillfällen om segregation.
            Det finns olika sätt att se på vad segregation är. Låt oss ta
            barn och ungdomar som bor i hyresrätt som exempel.
          </note>
          <note>
            Låt oss säga att vi har en familj med tre fyra barn.
          </note>
          <note>
            Föräldrarna kanske inte är höginkomsttagare utan jobbar inom
            yrken utan höga inkomster. Då kommer frågan upp om ombildande
            till bostadsrätt. Då kanske de ser i deras ekonomi att de inte
            har möjlighet att delta i ombildningen för de får aldrig lån till
            de höga kostnaderna, som det bl.a. handlar om här i Stockholm.
            Vad har då barnfamiljen för valmöjligheter?
          </note>
          <note>
            Den ena är att bli hyresgäst hos den eventuella bostadsrättsförening
            som ombildas. Den andra är att lämna fastigheten och flytta någon
            annanstans.
          </note>
          <note>
            Om ombildningarna fortsätter att öka i samma takt som nu är jag
            rädd för att det är en ny form av segregation. I framtiden blir
            nästa steg att ungdomarna inte får samma möjlighet.
          </note>
          <note>
            Sedan var det frågan om demokrati och kvalificerad eller enkel
            majoritet. Förslaget från ALLBO-
          </note>
          <note>
            kommittén är ute på remiss. Vi återkommer i debatten.
          </note>
          <note type="speaker">
            Anf. 200 AGNE HANSSON (c) replik:
          </note>
          <note>
            Herr talman! Det är svårt att jämföra äpplen och päron. Den flerbarnsfamilj
            som Carina Adolfsson
          </note>
          <note>
            Elgestam talar om här finns nog inte i de attraktiva områden
            som socialdemokraterna gynnar med sin ombildningspolitik i dag.
            De finns i just de områden där jag anser att det är mer nödvändigt
            att göra ombildningar.
          </note>
          <note>
            Skulle det vara så att familjen finns där, kan jag inte förstå
            om det i demokratisk ordning, med enkel majoritet, hos en bostadsrättsföreningen
            har beslutats att ombilda till bostadsrätt kan vara svårare för
            den familjen att vara hyresgäst med den nya ägaren i stället för
            den gamla ägaren. Vill man vara kvar som hyresgäst kan man vara
            det, oavsett om man underlättar eller förhindrar en ombildning.
            Det har ingen betydelse; man har sin fria valmöjlighet att få
            äga men också att få vara kvar som hyresgäst.
          </note>
          <note>
            När det gäller demokratin ska vi naturligtvis avvakta de här
            förslagen. Jag noterade att Sten Lundström sade att han var fullständigt
            nöjd med den lagstiftning som vi har i dag. Jag hoppas att Carina
          </note>
          <note>
            Adolfsson Elgestam inte är det utan att hon kan titta på de förslag
            som vi har i våra motioner för att få till stånd en bättre tingens
            ordning som gagnar de svaga på arbetssmarknaden och därmed stärker
            den sociala bostadspolitiken.
          </note>
          <note>
            Anf. 201 CARINA ADOLFSSON ELGES-
          </note>
          <note>
            TAM (s) replik:
          </note>
          <note>
            Herr talman! Det är intressant att höra vad Agne
          </note>
          <note>
            Hansson har att säga angående ombildning och om dem som eventuellt
            bor i de bostäderna, att man inte med säkerhet vet att det är
            människor med låga inkomster som bor i de hyresfastigheterna i
            dag. Jag är av den uppfattningen att man aldrig kan vara helt
            säker. Det kan fortfarande finnas en och annan som har haft möjligheten
            att bo kvar centralt om man så har önskat sedan en längre tid
            tillbaka.
          </note>
          <note>
            Det är helt riktigt, som Agne Hansson säger, att man som hyresgäst
            har rätt att bo kvar. Men det är inte säkert att man rent psykiskt
            upplever det som positivt att bo kvar och hyra av sina grannar
            som har blivit bostadsrättsägare. Jag tror att det ibland kan
            upplevas som ganska så besvärligt på insidan.
          </note>
          <note>
            För att än en gång ta upp frågan om enkel eller kvalificerad
            majoritet, förstår jag mycket väl att Agne
          </note>
          <note>
            Hansson vill att jag ska avge ett svar här i kammaren i dag.
            Men återigen: Vi avvaktar tills remissinstanserna har sagt sitt.
          </note>
          <note type="speaker">
            Anf. 202 INGA BERGGREN (m) replik:
          </note>
          <note>
            Herr talman! Carina Adolfsson Elgestam talar om att det är viktigt
            med trygghet i boendet. Javisst. Men vad tror Carina Adolfsson
            Elgestam att de människor som står i en oändlig bostadskö känner
            och vad de som är hänvisade till andra- och tredjehandskontrakt
            känner? Ja, inte är det trygghet. De känner snarare otrygghet
            och stress, som jag också påpekade för Sten
          </note>
          <note>
            Lundström förut.
          </note>
          <note>
            De förslag som regeringen nu tar fram om att kommuner ska ha
            bostadsförsörjningslagar och införa bostadsförmedlingar är enbart
            kosmetik från en handlingsförlamad regering, som jag uppfattar
            det.
          </note>
          <note>
            Det är ett slag i luften. Genom sådana regler byggs det inte
            några bostäder. Om jag tar Stockholm som exempel, har det funnits
            bostadsförsörjningsplaner och finns en bostadsförmedling. Där
            blir det verkligen ett slag i luften.
          </note>
          <note>
            Problemen finns i Stockholm, och de kvarstår.
          </note>
          <note>
            Man säger att det är 72 000 personer som står i kö och att bostadsförmedlingen
            har endast 350 lägenheter att förmedla. Det beror inte på brister
            hos kommunen. Det som behövs är mer handfasta förslag från regeringen.
            Då menar jag att det behövs en mer flexibel hyressättning, där
            brukarens preferenser får slå in, såsom det ursprungliga bruksvärdessystemet
            var tänkt.
          </note>
          <note>
            Är Carina Adolfsson Elgestam beredd att arbeta för att regeringen
            engagerar sig på allvar i en sådan diskussion och lägger förslag
            om detta till riksdagen?
          </note>
          <note>
            Anf. 203 CARINA ADOLFSSON ELGES-
          </note>
          <note>
            TAM (s) replik:
          </note>
          <note>
            Herr talman! Jag skulle vilja börja med att säga till Inga Berggren
            att såväl regeringen som vi socialdemokratiska riksdagsledamöter
            är mycket engagerade i bostadspolitiken och hur det ska bli i
            framtiden.
          </note>
          <note>
            Därför säger vi också att bostadsfrågan är en välfärdsfråga.
          </note>
          <note>
            Om jag går tillbaka till frågan om trygghet i boendet, är det
            självklart att alla människor ska känna trygghet i sitt boende.
            Men det är alldeles för många människor som inte gör det i dag.
            Därför är det en viktig fråga att arbeta vidare med.
          </note>
          <note>
            Precis som Inga Berggren påpekar är det klart att människor som
            i dag bor i andra- och trejdehandsupplåtelse, eller för den delen
            i en "svart" lägenhet, inte känner någon trygghet utan känner
            en form av frustration. Men på vilket sätt det skulle bli bättre
            för dem om vi införde mer marknadskrafter och att marknaden bestämde
            bostadspolitiken i framtiden, som Moderaterna vill, har jag svårt
            att se.
          </note>
          <note>
            Jag upplever det på något sätt som mycket nedvärderande när Inga
            Berggren pratar om förslaget om att kommunerna ska upprätta bostadsförsörjningsplaner.
            Jag tycker att det är ganska bra om samtliga kommuner i detta
            land, oavsett hur det ser ut med tillväxten, arbetar med hur man
            vill ha det i boendet i framtiden för olika åldrar, såväl för
            unga som för oss i arbetsför ålder och för dem som är äldre. Därför
            är det här viktigt.
          </note>
          <note>
            Om jag avslutningsvis tar upp det här med att
          </note>
          <note>
            Stockholm har planer, är det klart att det ställer till problem
            för dem när det flyttar in så många fler människor än vad de har
            lyckats förutse i sina tidigare planer. Sedan handlar det också
            om vilka beslut majoriteten här i Stockholm fattar.
          </note>
          <note type="speaker">
            Anf. 204 INGA BERGGREN (m) replik:
          </note>
          <note>
            Herr talman! Carina Adolfsson Elgestam! Jag tror att framtidstänkande
            kommuner, om jag så får säga, verkligen diskuterar de här frågorna
            väldigt mycket.
          </note>
          <note>
            Därför behöver inte staten lägga sig i det, utan kommunerna klarar
            det själva.
          </note>
          <note>
            När jag diskuterar hyresrätten i dag talar jag om en mer flexibel
            hyressättning, ett sådant system som vi behöver diskutera. Carina
            Adolfsson Elgestam pekar på den särskilde utredare som har tagit
            fram underlag för ett sådant resonemang. Det står så här i betänkandet:
            "Resonemang förs i betänkandet om vissa begränsade förändringar
            av bruksvärdessystemet. Diskussionsförslagen avser bl.a. avskaffandet
            av allmännyttan som förstahandsnorm och att bruksvärdesregeln
            inte skall tillämpas på nyproduktion under en s.k. karenstid.
            Utredningen har remissbehandlats och bereds nu inom Regeringskansliet."
          </note>
          <note>
            Utskottets majoritet säger till slut att det inte finns skäl
            att nu i sak ta ställning till de motioner som vi borgerliga partier
            har väckt och just de frågor som den särskilde utredaren gärna
            vill resonera om för att se om man kan komma fram till bättre
            lösningar.
          </note>
          <note>
            Vad tycker Carina Adolfsson Elgestam om de lösningarna? Hur ska
            de se ut? Det är det jag vill veta.
          </note>
          <note>
            Anf. 205 CARINA ADOLFSSON ELGES-
          </note>
          <note>
            TAM (s) replik:
          </note>
          <note>
            Herr talman! Precis som Inga Berggren sade bereds den här utredningen
            i Regeringskansliet, så vad gäller den biten får vi återkomma
            i debatten. I mitt anförande påpekade jag just detta att man har
            sett att bruksvärdessystemet, utifrån de mål som är uppsatta,
            fungerar men att det finns vissa spänningar i systemet. Till själva
            den delen, och det som är spänningar i systemet, måste vi självfallet
            återkomma.
          </note>
          <note>
            Anf. 206 HELENA HILLAR ROSEN-
          </note>
          <note type="speaker">
            QVIST (mp):
          </note>
          <note>
            Herr talman! Det är väldigt mycket som vi kommer att få återkomma
            till här. Det inser jag också.
          </note>
          <note>
            Men vi behöver ju inte snöpa debatten för det, utan vi kan diskutera
            de här frågorna. Det kan vara bra att belysa en hel del av det
            som har dykt upp. Bostadsförsörjningsfrågorna återkommer ju dessutom
            i ett betänkande redan om två veckor. Därför lämnar jag det därhän.
          </note>
          <note>
            Det pågår en hel del utredningar. Det mesta är ju redan sagt
            i debatten. Flera av er har tagit upp de beredningar som pågår
            i Regeringskansliet och de utredningar som är på gång. Det gör
            att det egentligen inte finns något skäl för riksdagen att just
            nu ta ställning till väldigt mycket av det som vi debatterar i
            dag. Vi får ta det när det kommer. Det gäller t.ex. en utvärdering
            av bruksvärdessystemet som behandlar frågorna om hyressättning
            och bruksvärde.
          </note>
          <note>
            ALLBO-kommittén, som jag själv sitter i, kommer efter det delbetänkande
            som vi har lämnat även att ta itu med hyresavtal, självförvaltning
            och hyresgästinflytande. En sak inom det området som redan har
            kommit är den kooperativa hyresrätten. Man har kommit så långt
            att man tänker sig att permanenta den kooperativa hyresrätten.
          </note>
          <note>
            Kommittén för hemlösa har vi i ALLBO-
          </note>
          <note>
            kommittén kontakt med. Det gäller andrahandskontrakten som tas
            upp i det här betänkandet.
          </note>
          <note>
            Bostadsrättsutredningen finns också. Det är ett område som är
            föremål för otroligt många utredningar. Jag har inte radat upp
            alla här. Bostadsrättsutredningen ska belysa informationsfrågorna,
            pantvärde och stadgeändringar som också finns med i betänkandet.
          </note>
          <note>
            En särskild utredare tittar på ägarlägenheter. Jag vet inte vem
            det är, men direktiven är väl skrivna.
          </note>
          <note>
            Hyreslagstiftningsutredningen slutligen tar upp sådana saker
            som andrahandsuthyrning, lokalhyra och grund för uppsägning. Jag
            tänkte uppehålla mig lite kring detta med grund för uppsägning
            eftersom vi faktiskt har en jämställdhetsmotion som tangerar det
            här området. Det är Miljöpartiets partimotion där vi har ett förslag
            om att en hyresvärd ska ha möjlighet att få en hyresgäst avhyst
            om denne i sin lägenhet bedriver oetisk verksamhet, t.ex. en porrklubb.
          </note>
          <note>
            Sten Lundström har ju mycket förtjänstfullt pratat om de hyresgäster
            som behöver ha ett ökat skydd, men vi anser inte att porrklubbar
            har behov av något skydd. Vi tycker att det snarare är saker som
            drabbar de grannboende på ett ganska oerhört sätt. Det förekommer
            rätt mycket oacceptabla störningar, våld och hot om våld i närheten
            av de här porrklubbarna.
          </note>
          <note>
            Hyreslagstiftningsutredningen håller faktiskt på med de här frågorna.
            Utredningen har föreslagit att det ska bli möjligt att meddela
            verkställighetsförordnande. Det innebär alltså att beslut om avhysning
            får verkställas även om det inte vunnit laga kraft. Det är just
            för att bespara de hyresgäster som bor granne med en porrklubb
            de här olägenheterna. Justitiedepartementet bereder frågan. Efter
            vad jag har erfarit håller även Sexualbrottskommittén på med de
            här frågorna. Det förekommer poseringar i lägenheter som hyrs
            ut och som inte alls är tänkta för sådana ändamål. Det är bra
            att det belyses från flera håll. Jag hoppas verkligen att det
            så småningom kommer att leda till någonting också.
          </note>
          <note>
            I betänkandet tar man upp att det faktiskt uppstår ett annat
            problem, och det är när en mindre nogräknad hyresvärd inte önskar
            ingripa mot verksamheten beroende på att det finns stora pengar
            att tjäna på uthyrningen. Vi har förbisett det. Det måste jag
            inse.
          </note>
          <note>
            Jag räknar med att de flesta tycker att det är rätt så obehagligt
            när det förekommer sådant. Det handlar om störande trafik till
            och från klubbar och attentat som riktas mot klubbarna. De kringboende
            kan riskeras att skadas. Det är särskilt olämpligt att barn och
            ungdomar har verksamheten inpå knutarna. De här klubbarnas verksamhet
            utgör många gånger inkörsporten till brott och missbruk för dem
            som arbetar där. Ofta förknippas klubbarna med skattebrott.
          </note>
          <note>
            Jag missade att skriva en reservation om detta. Jag pratar mig
            därför varm för det. För tids vinnande tänker jag avstå från att
            yrka bifall till den här motionen. Jag förstår att det då måste
            bli en votering om den. Jag hoppas mycket på ett utredningsförslag
            i den här riktningen. Jag vet att andra partier också stöder mig
            i de här frågorna. Därför kan säkert en hel del av det som förespråkas
            i vår motion komma att tillgodoses. Det kommer vi naturligtvis
            att bevaka.
          </note>
          <note>
            I allt övrigt yrkar jag bifall till hemställan i BoU3.
          </note>
          <note type="speaker">
            Anf. 207 ANNELIE ENOCHSON (kd) replik:
          </note>
          <note>
            Herr talman! Helena Hillar Rosenqvist och Miljöpartiet ställer
            sig ju bakom betänkandet. Jag skulle därför gärna vilja höra er
            inställning till majoritetsreglerna när det gäller ombildning
            av hyresrätter till bostadsrätter. Jag skulle också gärna vilja
            höra er inställning när det gäller förbudet mot dubbelupplåtelse.
            Vi vill att det ska upphävas, men ni anser att det ska vara kvar.
            Jag vill höra er inställning till detta.
          </note>
          <note>
            Anf. 208 HELENA HILLAR ROSEN-
          </note>
          <note type="speaker">
            QVIST (mp) replik:
          </note>
          <note>
            Herr talman! Vi ska se om jag kan klara ut det. Vi tycker att
            det är alldeles rimligt att man har en majoritet på två tredjedelar
            när det gäller en ombildning.
          </note>
          <note>
            Det har vi diskuterat förut. Vi stod bakom det då, och vi står
            bakom det nu. Det är mycket rimligt. För att stärka den bostadsrättsförening
            som kan komma till stånd bör det vara så många som möjligt som
            deltar i den. Det är alldeles självklart.
          </note>
          <note>
            Det är inte heller vilket vanligt demokratibeslut som helst.
            Man kan kanske mer jämföra det med en förening. I föreningslivet
            kan man ha både tre fjärdedels majoritet och andra former av majoriteter
            för att ett beslut ska bli giltigt. För att en förening ska upphöra
            krävs det ofta att man fattar beslut på två årsmöten. Det liknar
            ju vårt förslag om två beslut med mellanliggande val. Det är kanske
            någonting som vi kan återkomma till och diskutera.
          </note>
          <note>
            Jag står helt bakom detta. Jag vet att tre fjärdedelar också
            var på förslag. Det var Lars-Erik Lövdéns första förslag att det
            skulle vara tre fjärdedels majoritet, men vi stannade vid två
            tredjedelar. Det står vi kvar vid.
          </note>
          <note>
            Den andra frågan handlade om dubbelupplåtelse.
          </note>
          <note>
            Att hyresgästen får bo kvar i lägenheten med bostadsrättsföreningen
            som ny hyresvärd tog Annelie Enochson upp tidigare. Dubbelupplåtelse
            innebär att föreningen inte kan upplåta bostadsrätt till lägenheten
            så länge hyresförhållandet består. Nya former för ägande och inflytande
            för hyresgästerna är någonting som
          </note>
          <note>
            ALLBO-kommittén kommer att ta upp. Det kommer ett förslag även
            om detta. Vi får helt enkelt avvakta det. Det är också en sak
            där vi föregår en hel del utredningar och beredningar som pågår.
          </note>
          <note type="speaker">
            Anf. 209 CARL-ERIK SKÅRMAN (m):
          </note>
          <note>
            Herr talman! Jag är lite förundrad, rentav förbryllad, över den
            i och för glest besuttna kammarens oro över att Stockholm ska
            bryta ihop därför att det är för mycket bostadsrätter i Stockholm.
          </note>
          <note>
            Jag vill citera finansministern som i går eftermiddag talade
            här i kammaren. Han har bott rätt länge i
          </note>
          <note>
            Stockholm, även om han kommer från Skövde. Han säger så här i
            en replik: "Det är så, Margareta Cederfelt, att tre av fyra, 75
            %, av dem som bor i Stockholmsregionen bor i hyreshus."
          </note>
          <note>
            Det är någonting att fundera på. De resterande
          </note>
          <note>
            25 % är alltså villor och andra sorters boende. Att bostadsrätterna
            skulle innebära den oerhört nedbrytande kraft som Carina Adolfsson
            Elgestam säger har jag svårt att föreställa mig. Hon säger att
            de 5 000
          </note>
          <note>
            lägenheter som har ombildats, som kan röra sig någonstans mellan
            ½ % och 1 % av antalet bostäder i
          </note>
          <note>
            Stockholmsområdet, skulle vara ett tecken på att hela bostadsmarknaden
            går över styr. Det är väldigt betänksamt att dra sådana slutsatser.
            Jag törs nästan ta gift på, herr talman, att andelen hyreslägenheter
            i
          </note>
          <note>
            Lenhovda, Gamlestad, Ödeshög, Malmö, t.o.m. i
          </note>
          <note>
            Göteborg är lägre än vad det är i Stockholm. Men de samhällena
            bryter inte ihop, i vart fall inte av att det är för mycket bostadsrättsboende
            i de samhällena.
          </note>
          <note>
            Dessutom kan man hoppas att vi får en tredimensionell fastighetsbildning
            som gör det möjligt att kompletteringsbebygga ännu mera i Storstockholmsområdet
            och på det viset råda bot på segregationen, den ensidighet i bostadsbyggandet
            som har funnits här tidigare när Hjalmar Mehr och andra hade makten
            i
          </note>
          <note>
            Stockholm.
          </note>
          <note>
            Herr talman! I går hörde jag statsrådet Britta Lejon på TV. Hon
            presenterades som konsumentminister, och hon talade känsligt och
            till synes engagerat om att det gäller för samhället att stå på
            konsumenternas sida. Britta Lejon ansåg att detta var oerhört
            viktigt och att andra intressen måste maka åt sig för konsumenterna.
            Nog känns det behagligt för oss alla att höra sådana uttalanden.
            Vi är ju alla konsumenter.
          </note>
          <note>
            Här har vi alltså ett statsråd som vill att vi ska få det som
            vi vill ha det och att andra ska få mindre att säga till om i
            de sammanhangen.
          </note>
          <note>
            Jag tycker att det skulle vara väldigt roligt att få vägleda
            statsrådet Lejon in på bostadsmarknadens domäner. Där finns det
            många konsumenter och blivande konsumenter som verkligen längtar
            efter att få sina intressen tillgodosedda. Men konsumenterna på
            bostadsmarknaden är luttrade. De nuvarande och deras företrädare
            har över 50 år längtat efter att konsumenternas efterfrågan skulle
            få större betydelse.
          </note>
          <note>
            Vad har de mött? Jo, av socialdemokraterna inspirerade statliga
            bestämmelser och regleringar som ibland direkt hindrat konsumenterna
            att få som de vill och ibland indirekt hindrat samma sak genom
            att kommuner och företag inte har kunnat tillfredsställa bostadskonsumenternas
            intressen. Bostadsköerna från tid till annan talar sitt tydliga
            språk. Jag ska inte ge mig in i den diskussion som Inga Berggren
            förde här tidigare när hon redovisade de justeringar som behövs
            för att göra hyresmarknaden bättre.
          </note>
          <note>
            Ett annat aktuellt och praktiskt exempel är faktiskt hur det
            socialdemokratiska etablissemanget har hindrat eller försökt förhindra
            enskilda familjer, familjen
          </note>
          <note>
            Freivalds t.ex., att tillfredsställa sitt konsumentintresse.
            De av socialdemokraterna uppburna statsmakterna tror sig begripa
            bättre vad bostadskonsumenterna vill ha för slags bostad än vad
            konsumenterna själva begriper.
          </note>
          <note>
            Av ideologiska skäl, vilket framgick tidigare av
          </note>
          <note>
            Carina Adolfsson Elgestams anförande, vill socialdemokraterna
            hindra att medborgarna i ökad utsträckning äger sin bostad. Detta
            är en stor ideologisk motsättning. Vi moderater tror och ser exempel
            på att människor i mycket stor utsträckning önskar äga sin bostad.
            Därför tycker vi att det är viktigt att samhällets regelverk gör
            det möjligt att ha ett utbud av bostäder där medborgarna erbjuds
            att på det sätt som de själva vill tillgodose sitt intresse som
            bostadskonsumenter.
          </note>
          <note>
            För socialdemokraterna var det naturligt en gång när HSB bildades
            att det var rätt och riktigt att t.o.m.
          </note>
          <note>
            socialdemokrater skulle kunna sträva efter att få äga sin bostad.
            Men så är det uppenbarligen inte i dag.
          </note>
          <note>
            Vi tycker att man ska kunna tillgodose människors efterfrågan
            vad gäller bostadsrätter utan att hyresrätter sätts i bakgrunden
            eller utplånas. Det kan man förvissa sig om genom att läsa den
            moderata partimotionen.
          </note>
          <note>
            Nu tycks vi på något konstigt sätt att vara på väg in i ett slags
            tvåtredjedelssamhälle. Rentav kan man få en känsla av att det
            rör sig om ett grundläggande försök till systemskifte när man
            ser de olika förslagen intill varandra. Det är möjligt, herr talman,
            att det är ett utslag av övergående socialdemokratisk panik, men
            här gäller det att vara uppmärksam.
          </note>
          <note>
            Vad gäller bostadsrättsombildningen kräver majoriteten även fortsättningsvis
            att det ska vara tvåtredjedels majoritet innan hyresgästerna i
            en fastighet hos myndigheterna ens kan få redovisa sitt intresse
            för att överta fastigheten i bostadsrättsform. Redan av ekonomiska
            skäl är det nästan alltid nödvändigt att det är mer än två tredjedelar
            av hyresgästerna som är intresserade av att överta fastigheten
            i bostadsrättsform. En tvåtredjedels majoritet i det sammanhanget
            närmar sig lite grann trakasseriets form. Då säger man att kvarvarande
            hyresgäster skulle känna sig bättre till mods om bostadsrättsombildningen
            inte kom till stånd utan hindrades. Då finns det faktiskt ingenting
            som tyder på att bostadsrättsföreningar skulle vara sämre hyresvärdar
            än andra. Men all right, saken skulle kunna ordnas åtminstone
            till dels om riksdagens majoritet kunde acceptera partiellt undantag
            från utbudet mot dubbelupplåtelse, vilket - utan att gå in på
            krångliga detaljer - i praktiken skulle göra det möjligt för säljande
            kommunala bolag att ligga kvar som hyresvärd för de hyresgäster
            som väljer att vara kvar som hyresgäster i fastigheten. Exempelvis
            kunde miljonprogramområdena må mycket bra av detta, eftersom det
            där finns ett stort intresse av att få bo i egen bostad.
          </note>
          <note>
            Jag kunde ha förstått om man från bostadsrättsnegativas sida
            hade sagt att bostadsrätten är en skröplig associationsform eller
            att bostadsrätten har ett dåligt pantvärde. Men de invändningarna
            har jag inte hört en stavelse om faktiskt. Ändå är man rädd för
            krav på förstärkning av bostadsrättsformen.
          </note>
          <note>
            Men bostadsrätten är en skör konstruktion som lätt kan komma
            på ekonomiskt obestånd vid lågkonjunktur. Detta beror på att en
            medlem kan lämna både lägenheten och medlemskap utan att ta ansvar
            för lån eller övriga åtaganden som man har varit med om att som
            medlem ta på sig. Flera bostadsrättsföreningar anses ha råkat
            ut för detta under 90-talet när det gick dåligt för många bostadsrättsföreningar.
            Det bör inte vara möjligt att på det här enkla sättet överge en
            bostadsrätt och smita från det ekonomiska ansvaret.
          </note>
          <note>
            Rimligen bör man vara bostadsrättsföreningsmedlem tills man sålt
            sin bostadsrätt. Det skulle dessutom stärka panträtten. Det bästa
            sättet att stärka pantvärdet vore trots allt om man införde den
            tredimensionella fastighetsbildningen så att man fick ett klart
            pantobjekt.
          </note>
          <note>
            Tredimensionell fastighetsbildning, dvs. att kunna avgränsa en
            fastighet även på höjd och djup, är inte något nytt. En av landets
            mest betydande kungar,
          </note>
          <note>
            Magnus Eriksson, vidtog redan på 1300-talet vissa åtgärder för
            att möjliggöra tredimensionell fastighetsbildning. Därefter har
            frågan vilat - vilat ut, skulle man kunna säga.
          </note>
          <note>
            För den moderna storstadens rationella ansvarsfördelning skulle
            det underlätta betydligt om exempelvis husen vid Hötorget eller
            vid centralstationen kunde ingå i fastighetsbildning med horisontella
            gränser. Det skulle göra det möjligt att ha olika ägare av hus
            och t.ex. av underliggande trafikkaruseller.
          </note>
          <note>
            Det skulle göra det möjligt att komplettera byggnadskroppar med
            bostäder på ett sätt som skulle vara till fördel både för stadsbilden
            och för bostadsförsörjningen.
          </note>
          <note>
            Jag behöver inte djupare gå in på detta. Annelie
          </note>
          <note>
            Enochson har tidigare talat om det. Jag vill bara att kammaren
            tar sig en allvarlig funderare på tredimensionell fastighetsbildning,
            eftersom det förmodligen inte blir kammarens beslut i morgon att
            införa en sådan. Jag tror att det här är oerhört viktigt för städernas
            utbyggnad framöver.
          </note>
          <note>
            De yrkanden som jag kunde ha haft anledning att ställa är redan
            ställda, så jag slutar här.
          </note>
          <note>
            Anf. 210 CARINA ADOLFSSON ELGES-
          </note>
          <note>
            TAM (s) replik:
          </note>
          <note>
            Fru talman! Jag kan inte låta bli att ge en upplysning till Carl-Erik
            Skårman, eftersom han pratade om
          </note>
          <note>
            Lenhovda. Jag skulle uppskattningsvis bedöma att
          </note>
          <note>
            85 % där bor i villa. Med detta skulle jag vilja säga att det
            ser väldigt olika ut i landet. Det handlar inte alltid bara om
            storstaden. I min hemkommun finns det knappt 10 000 invånare.
            Vi har ca 800 hyreslägenheter i allmännyttan. Jag skulle gissa
            att det finns
          </note>
          <note>
            500 som ägs av privata fastighetsägare. På det sättet är bilden
            lite annorlunda.
          </note>
          <note>
            Vi har för övrigt inga bostadsrätter i Lenhovda.
          </note>
          <note>
            De 23 som vi haft har gått i konkurs. Det finns i kommunen ytterligare
            två föreningar som än så länge lever, men de är betydligt äldre.
            Ytterligare en har tidigare gått i konkurs.
          </note>
          <note>
            Det är intressant att höra att finansministern har sagt att 75
            % av Stockholms bostäder är hyresrätter.
          </note>
          <note>
            Det stör mig lite att jag inte kände till detta. Det kunde också
            vara intressant, och det är mycket möjligt att
          </note>
          <note>
            Skårman känner till det, att veta hur många av dem som finns
            i allmännyttan och hur många av dem som ägs av privata fastighetsägare.
          </note>
          <note>
            Vi har faktiskt i Stockholm som en försöksverksamhet ända sedan
            1912 kooperativ hyresrätt, som nog omfattar uppåt 12 000 lägenheter,
            kanske ännu fler. Det skulle vara intressant att få veta om Skårman
            kan ge några siffror på detta.
          </note>
          <note type="speaker">
            Anf. 211 CARL-ERIK SKÅRMAN (m) replik:
          </note>
          <note>
            Fru talman! Jag förstår att pantvärdet på bostadsrätter behöver
            förstärkas, så att bostadsrättsföreningarna inte går i konkurs.
            Det är som det nu är en fara.
          </note>
          <note>
            Men det är också uppenbart att när folk bor i egenägd bostad
            i Uppvidinge kommun eller i andra kommuner i landet är det inte
            på något sätt en fara för samhället.
          </note>
          <note>
            Det gäller inte ens när de bor där till 85 % i villor.
          </note>
          <note>
            I Stockholm är förhållandena annorlunda. Jag citerade finansministern,
            som ju inte alltid har så bra underlag, men eftersom han har varit
            finanslandstingsråd och känner området väl vågade jag göra det.
          </note>
          <note>
            Andelen allmännytta i bostäderna i Storstockholm som helhet känner
            jag inte till. Däremot vet jag att ca
          </note>
          <note>
            116 000 av 360 000 lägenheter i Stockholms stad ägs av allmännyttan.
            Det är alltså ingen liten andel. Den har inte gått över styr av
            att 3 000-5 000 lägenheter kan ha övergått till bostadsrättsform
            och kommer förmodligen inte att göra det framöver heller.
          </note>
          <note>
            Anf. 212 CARINA ADOLFSSON ELGES-
          </note>
          <note>
            TAM (s) replik:
          </note>
          <note>
            Fru talman! Detta med tillväxt och tillväxtregioner är ganska
            intressant. I Lenhovda, där jag bor, är det inte något problem
            att så stor andel bor i egnahem, men det förekommer också en form
            av speciell segregation i våra tätorter som ser ut på detta sätt.
          </note>
          <note>
            Jag kan också informera Skårman om att det även i Lenhovda behöver
            byggas hyresrätter. Vi har där precis samma problem. Inte heller
            vi kan på grund av byggkostnaderna bygga där.
          </note>
          <note>
            Med anledning av att sysselsättningsgraden är oerhört hög finns
            det ett behov från företagen av att rekrytera ganska rejält de
            närmaste åren, och till detta finns det inga bostäder vare sig
            i Lenhovda eller i dess omnejd. Vad gäller omnejden är det beroende
            av hur långt man är beredd att pendla, men det är problem även
            ute i våra tätorter.
          </note>
          <note>
            Jag kan eftersom Skårman nämnde problemen med dubbelupplåtelse
            inte låta bli att fråga hur det kan komma sig att moderaterna
            tycker att det är helt okej att kommunen ska äga en bostadsrätt
            i vad gäller dubbelupplåtelse men att man inte tycker att det
            är okej att kommunen ska äga allmännyttan. Jag har svårt att få
            detta att gå ihop.
          </note>
          <note type="speaker">
            Anf. 213 CARL-ERIK SKÅRMAN (m) replik:
          </note>
          <note>
            Fru talman! Naturligtvis beror det på att vi tycker att det är
            angeläget att försöka hitta sådana upplåtelseformer att vi kan
            tillgodose medborgarnas efterfrågan på olika bostadsformer. Här
            finns det en möjlighet att göra det genom att de kommunala bostadsföretagen
            ligger kvar vid en ombildning. Jag tror nämligen att det skulle
            vara väldigt bra för vissa av
          </note>
          <note>
            Stockholms bostadsområden, om man kunde upplåta fler bostadsrätter
            och på det viset få personer att bo kvar längre och utgöra ett
            stabiliserande inslag i bostadsområdet, varigenom segregationen
            minskar.
          </note>
          <note>
            Vi har på olika sätt extrema förhållanden i Stockholmsområdet.
            Vi har exempelvis bara 40 000 villor bland de 360 000 bostäderna.
            Det innebär att vi över huvud taget har väldigt få egenägda bostäder,
            på ett helt annat sätt än vad som gäller i stora delar av Sverige
            i övrigt. Detta gör att det finns ett väldigt stort intresse av
            att få äga bostäderna.
          </note>
          <note>
            Det är min uppfattning att det gäller för politiker, vare sig
            det är på riksnivå eller på kommunal nivå, att försöka erbjuda
            sådana förhållanden att människor kan tillgodose sina egna önskemål
            och så att konsumenternas intressen kan tillgodoses, för att tala
            med statsrådet Britta Lejon.
          </note>
          <note type="speaker">
            Anf. 214 AGNE HANSSON (c) replik:
          </note>
          <note>
            Fru talman! Jag vill om det var det som Carl-Erik
          </note>
          <note>
            Skårman avsåg i sitt anförande säga att vi har fler hyresrätter
            än bostadsrätter i Gamleby. Jag tycker att det är en alldeles
            riktig fördelning. Vi har nog mest äganderätt till villor, men
            jag tycker att det i lilla
          </note>
          <note>
            Gamleby är en harmonisk blandning av boendeformer, som gagnar
            valfriheten och som tillgodoser konsumenternas möjligheter till
            eget val av bostad.
          </note>
          <note>
            Carl-Erik Skårman och jag är ense om att ägandet är viktigt i
            boendeformen som sådan. Vi är ense om att det ska vara enkel majoritet
            vid ombildning av bostadsrätter, så att inte ägandet i kooperativ
            form försvåras. Jag vet inte om vi möjligen är lika ense om att
            det är kommunalpolitikerna som ska avgöra om utförsäljning av
            allmännyttan ska ske eller inte.
          </note>
          <note>
            Jag skulle vilja fråga Carl-Erik Skårman, eftersom han också
            är kommunalpolitiskt förankrad i Stockholm, varför den nuvarande
            majoriteten i Stockholm ombildar hyresrätter bara i de attraktiva
            områden där de som har råd tjänar väldigt mycket pengar på att
            ombilda.
          </note>
          <note>
            Carl-Erik Skårman nämnde själv att kapitalstarka personer hade
            fått chansen att köpa. Varför gör man inget för att fler ska få
            äga sina bostäder i ytterområdena, där vanligt folk bor? Varför
            gör majoriteten i
          </note>
          <note>
            Stockholms stad inte någonting för att de också ska få äga?
          </note>
          <note type="speaker">
            Anf. 215 CARL-ERIK SKÅRMAN (m) replik:
          </note>
          <note>
            Fru talman! Jag är glad om man i Gamleby kan erbjuda de boende
            den upplåtelseform de vill ha. Det är avgörande för hur kommunen
            ska agera. Det är klart att kommunalpolitikerna ska avgöra huruvida
            man ska sälja fastigheter. De är ägarnas ställföreträdare. Det
            är staden som äger husen.
          </note>
          <note>
            Sedan är det en annan sak att det är en kommunalpolitisk skyldighet
            att försöka tillfredsställa medborgarnas önskemål. Det har gjort
            att det har sålts mycket i innerstaden. Där har det funnits intresse.
          </note>
          <note>
            Som jag nämnde tidigare finns det intresse av att ombilda även
            i ytterstaden. Där har det funnits problem med ekonomin, dels
            därför att bostadsföretagen har övervärderat sina lägenheter,
            dels därför att hyresgästerna har haft dålig tillgång till kapital.
            Där har man letat efter olika möjligheter att ändå kunna tillgodose
            önskemål. En sådan möjlighet är partiell dubbelupplåtelse. Då
            kan det kommunala bostadsbolaget äga delar av fastigheten som
            hyresgästerna av en eller annan orsak inte vill ha. De övriga
            kan få köpa sina bostäder som bostadsrätter.
          </note>
          <note type="speaker">
            Anf. 216 AGNE HANSSON (c) replik:
          </note>
          <note>
            Fru talman! Det är bra. Då är vi överens om en sak till, att
            det är kommunalpolitikerna som ska bestämma. Jag ser fram emot
            kreativiteten hos majoriteten i Stockholm när det gäller att hitta
            ytterligare möjligheter utöver dubbelupplåtelse, för att utöka
            ägandeformerna och motverka segregation i de områden där vanligt
            folk bor.
          </note>
          <note type="speaker">
            Anf. 217 CARL-ERIK SKÅRMAN (m) replik:
          </note>
          <note>
            Fru talman! De nya former som jag nämnde har till uppgift att
            tillgodose efterfrågan på bostäder centralt och blanda upp de
            bostadsområden som i dag har ett alltför segregerat innehåll.
            Vi ska inte glömma bort att de områdena är resultatet av en mycket
            ensidig bostadspolitik under 60- och 70-talen. Jag behöver inte
            tala om vilka som var ansvariga för den.
          </note>
          <note>
            Anf. 218 ULLA-BRITT
          </note>
          <note type="speaker">
            HAGSTRÖM (kd):
          </note>
          <note>
            Fru talman! Mina barnbarn är mycket fascinerade av Karlsson på
            taket. Jag har nu hunnit lyssna in en intressant bostadspolitisk
            debatt, där vi kristdemokrater förordar tredimensionell fastighetsbildning.
            Jag hoppas dock att det inte kommer att leda till att vi bygger
            radhus på taken i Stockholm.
          </note>
          <note>
            Bostadspolitiken har blivit mycket Stockholmsfixerad. Trots att
            Boverkets bostadsmarknadsenkät visar att endast 8 400 allmännyttiga
            lägenheter såldes ut i landet utanför Stockholm 1999 drar sig
            inte regeringen för att förorda en ny lagstiftning för hela landet.
            Det får mig att känna oro för att vi kommer att få en slags Karlsson-på-taket-politik
            i hela landet, ett land där vi har mycket stort arealutrymme per
            invånare.
          </note>
          <note>
            För att utnyttja färdig infrastruktur tränger man ihop sig i
            Stockholm i stället för att satsa på infrastrukturen i stort.
            I min grannkommun, Mariestad vid Vänern, säljs 142 plus 128 lägenheter
            till fritidsboende till norrmän, medan vi tvingas bygga på taken
            i Stockholm. Det kan inte vara billigare än att bygga på mark.
            Vi kan klart konstatera att vi har en obalans i svensk bostadspolitik
            som vi måste lösa.
          </note>
          <note>
            Nu till de delar som jag ska ta upp i mitt anförande. Det handlar
            om hyresrätt och självförvaltning. För tids vinnande nöjer jag
            mig med att yrka bifall redan nu till reservation nr 6 under mom.
            7 om självförvaltning.
          </note>
          <note>
            När jag nu talar om hyresrätter gör jag mig till talesman för
            sju av tio låginkomsttagarhushåll. Så många bor nämligen i hyresrätt.
            Två av tio bor i bostadsrätt och en av tio i villa. Sex av tio
            hushåll i hyresrätt betalar mer än 30 % av sin inkomst för boendet.
            Jag gör mig också till talesman för studenter, för ungdomar som
            gärna vill börja med en lägenhet, för personer som på grund av
            sitt arbete flyttar ofta, för personer som vill bo bekvämt med
            all service, för äldre som vill flytta till en lägenhet osv. Här
            kommer vi inte ifrån att diskutera bruksvärdessystemets betydelse
            för hyressättningen.
          </note>
          <note>
            Som bekant höjdes hyrorna under 1989-91 med
          </note>
          <note>
            18 %. Efter 1991 har hyrorna återigen höjts lika mycket på grund
            av avskrivningar, fastighetsskatt och ökade vinstavskrivningar.
            Årligen går 4 miljarder till hyresbortfall, ökade avskrivningar
            och ökning av eget kapital.
          </note>
          <note>
            Fru talman! Kristdemokraterna vill värna om medborgarnas allmännytta.
            Den får dock aldrig bli en stat i staten. Förslaget från socialdemokraterna
            och stödpartierna landar tyvärr i stället i att regeringen med
            en Stockholmsfixerad lagstiftning blir överförmyndare för alla
            landets kommuner.
          </note>
          <note>
            Hyressystemet måste ses över. Allmännyttans lägenheter är inte
            bruksvärderade men ändå hyresledande. Det är viktigt att detta
            ändras. Mera långsiktiga kontrakt måste utformas. Det är inte
            rimligt att hyresgästen ska kunna bryta ingånget avtal efter sex
            månader. Det omtalade S:t Eriksmålet, Oxtorget, har lett till
            stor osäkerhet när det gäller att bygga nya hyresrätter. Ändringarna
            ska ske genom att man sätter hyresgästen i fokus, vilket innebär
            ett starkt besittningsskydd. Ingen ska behöva flytta för att värden
            hittar en hyresgäst som kan betala mer.
          </note>
          <note>
            Allmännyttan är en brygga mellan bruksvärdesoch hyresförhandlingssystemet.
            Man kan dock fråga sig hur denna brygga används - att balansera
            på, att dyka från eller att klättra upp på. Den avgörande bristen
            ligger i att allmännyttan och Hyresgästföreningen inte ålagts
            skyldighet att sätta hyrorna efter bruksvärdet, alltså i enlighet
            med hyresgästernas allmänna värderingar av lägenheternas skilda
            egenskaper.
          </note>
          <note>
            Lägesfaktorn har heller inte fått ge tillräckligt utslag. I Stockholm
            är t.ex. 45 % beredda att betala mer i hyra på Östermalm medan
            85 % vill betala lägre hyra i Rinkeby. Ibland undrar man om uttrycket
            stämmer: Säg mig var du bor, och jag ska säga dig vem du är. Så
            får det inte vara i svensk bostadspolitik.
          </note>
          <note>
            Problemet med hela bruksvärdesdebatten är att vi har fått en
            lex Billström-symbol. Stockholm har tagit över bostadsdebatten
            och det visar sig att det inte tas hänsyn till hyresgästernas
            önskemål. Den svarta hyresmarknaden är gigantisk. Boverket beskriver
            en triangel med allmännyttan som förstahandsnorm, bruksvärdessystemet
            och hyresförhandlingssystemet som ett komplicerat system.
          </note>
          <note>
            Personligen har jag upplevt att personer med vdfunktion i allmännyttan
            säger att allmännyttans självkostnadshyra med dess dämpande effekt
            på den allmänna hyresnivån också kan verka tvärtom. Man skulle
            kunna sätta lägre hyror, om man slapp vara hyresledande. Man kan
            också undra vilken betydelse det har att allmännyttan kan utgå
            från självkostnadspris på företagsnivå och inte behöver ha hyressättningen
            på objektnivå. MKB:s exempel i Malmö, med en kostnad som skulle
            ge 25 000 kr i månadshyra men som subventioneras till 15 000 kr,
            är ett tecken på det. Dessutom ger man subventioner till redan
            välbärgade människor. Det hjälper inte med förklaringen att det
            handlar om utvecklingskostnader.
          </note>
          <note>
            Fru talman! Personer i alla åldrar och på alla orter har behov
            av att kunna välja boendeform. Människor behöver trygga bostäder
            till rimliga kostnader. Frihet att välja mellan olika boendeformer
            behövs under olika perioder i livet. Att det finns både privata
            och allmännyttiga företag på bostadsmarknaden är en styrka och
            främjar konkurrensen både vad gäller pris, innehåll och service.
            De kommunala bostadsbolagen, allmännyttan, måste därför konkurrera
            på lika villkor.
          </note>
          <note>
            Planberedskapen för nybyggnation kan förbättras.
          </note>
          <note>
            Ett område som måste utvecklas är möjligheten till självförvaltning.
            Det handlar om att låta hyresgästerna utföra skattebefriat arbete
            i fastigheten.
          </note>
          <note>
            I dag är gränsen för skattetaket alldeles för låg.
          </note>
          <note>
            Förbudet mot olika ersättning för dem som deltar måste också
            tas bort. Självförvaltning har betydelse för grannkontakter, gemenskap
            och trivsel. Det måste kunna blir en självklarhet i mindre grupper
            i såväl trappuppgångar som enstaka hus och större bostadsområden.
          </note>
          <note>
            Det är en demokratisk fostran för ungdom. Dessutom sägs att hyreskostnaden
            skulle kunna sänkas med ca 10 % generellt. Den kooperativa hyresformen,
            där nyligen Håkan Julius presenterade sin utredning om kooperativ
            hyresrätt, är också ett mycket viktigt underlag för kommande diskussioner.
          </note>
          <note>
            Byggloven i dag finns i princip i förhållande till antalet boende
            i Halland, i Uppsala, i Stockholms län och i Kronobergs och Skåne
            län. Stockholm har låg notering i förhållande till invånare liksom
            Västra
          </note>
          <note>
            Götaland.
          </note>
          <note>
            Hyresrättens framtid är beroende av att det blir ekonomiskt lönsamt
            att bygga nya hyresrätter. Socialdemokraterna måste därför inse
            att det inte är rimligt att beskatta nybyggnationen med drygt
            60 %.
          </note>
          <note>
            Staten tar i dag in 17 miljarder kronor i bl.a. byggmoms. Ett
            sätt att underlätta är att sänka byggmomsen till 12 %. Kristdemokraterna
            har i riksdagen begärt en konsekvensutredning av sänkt byggmoms.
          </note>
          <note>
            Konkurrensen i upphandlingen måste öka. Byggkostnadsdelegationen
            har konstaterat att byggkostnaderna i ett första skede ska kunna
            sänkas med 10 %.
          </note>
          <note>
            Kristdemokraterna anser att Konkurrensverket ska ges möjlighet
            att ta ett större ansvar för sänkta byggkostnader.
          </note>
          <note>
            Fastighetsskatten måste successivt avvecklas.
          </note>
          <note>
            Staten tar i dag in ca 23 miljarder i fastighetsskatt.
          </note>
          <note>
            Denna skatt tillkom under bostadssubventionernas tid. Nu är subventionerna
            i stort sett borta och fastighetsskatten därmed både gammaldags
            och ologisk.
          </note>
          <note>
            Fru talman! Avslutningsvis. Regeringens försök att skaffa sig
            veto över kommunernas bostadsförsörjning är ett överförmynderi
            som inte gagnar den enskilde som behöver en bostad. Vi har talat
            om den parlamentariska ordningen med två tredjedelars majoritet.
            Jag ska inte återkomma till det. Men det finns en oro för att
            en sådan trend skulle fortsätta till fler kommunala beslutsområden.
          </note>
          <note>
            Socialdemokraterna får inte bli överförmyndare för alla landets
            kommuner. Jag ser fortfarande fram mot att ALLBO-kommittén, där
            jag själv är ledamot, ska komma fram till ett bättre resultat
            än att kräva två tredjedelars majoritet i kommunfullmäktige när
            man röstar om försäljning av mer än 10 % av kommunala bostadsföretag.
          </note>
          <note>
            ALLBO började i fel ända. I stället skulle frågan ha satts på
            sin spets. Vilken roll spelar allmännyttan, och vilket behov finns
            i kommunerna? ALLBO-
          </note>
          <note>
            kommitténs uppgift måste vara att stödja den enskilde att få
            en bostad i valfrihetens tecken.
          </note>
          <note>
            Om majoriteten i ALLBO-kommittén valt att börja med ett annat
            avstamp, nämligen att diskutera det behov som finns av allmännyttiga
            bostadsföretag i kommunerna, hade vi troligen kunnat komma överens.
          </note>
          <note type="speaker">
            Anf. 219 CARL-ERIK SKÅRMAN (m) replik:
          </note>
          <note>
            Fru talman! Jag håller med om att det är synd att diskussionen
            har blivit så Stockholmsfixerad. Men det är klart att det finns
            skäl till det.
          </note>
          <note>
            Jag citerar ur det snabbprotokoll som har givits ut med gårdagens
            eftermiddags debatt. Där säger finansministern: "Flera av dem
            som har deltagit i debatten här tillhör ju ett parti som heter
            Moderata samlingspartiet. Det partiet har, tillsammans med andra
            borgerliga partier, ansvaret för politiken i t.ex.
          </note>
          <note>
            Stockholm, Lidingö, Danderyd, Täby och andra kommuner som strängt
            taget inte bygger några bostäder."
          </note>
          <note>
            Det säger alltså finansministern trots att han på sin hemresa
            från departementet till bostaden passerar
          </note>
          <note>
            Södra Hammarbyområdet där det byggs flera tusen lägenheter. Bostadsutskottet
            har varit ute och tittat på hur det byggs på norra Lidingö. Det
            finns bostäder.
          </note>
          <note>
            Den här typen av lite osaklig diskussion gör att det blir mycket
            debatt. Jag förstår å andra sidan att regeringen känner sig oroad
            över Stockholm, eftersom Stockholm lyckas så bra i så många avseenden,
            och socialdemokraterna och regeringen lyckas så dåligt i så många
            avseenden. Det är någonting vi får ta med jämnmod.
          </note>
          <note>
            Anf. 220 ULLA-BRITT HAGSTRÖM (kd)
          </note>
          <note>
            replik:
          </note>
          <note>
            Fru talman! Jag vet visst att det byggs. Den sista siffran jag
            såg var att nya bostadsplaner fanns i
          </note>
          <note>
            Stockholms län under de närmaste fem åren på
          </note>
          <note>
            65 845 lägenheter och 16 000 lägenheter i Stockholms stad. Men
            antalet i förhållande till behovet är väldigt litet.
          </note>
          <note>
            Om vi kunde låta den majoritet som finns i Stockholm vara i fred
            och ge den möjlighet och tilltro till att den bygger, tacka den
            för att den bygger och ta det från andra ändan, i stället för
            att komma med pekpinnar och överförmynderi, kanske det skulle
            bli ännu bättre.
          </note>
          <note>
            Det var tidigare en fråga om hur det ser ut i
          </note>
          <note>
            Stockholm. Det jag har sett är att 70 % är hyresrätter och 30
            % bostadsrätter. Men i innerstan är det 58 %
          </note>
          <note>
            hyresrätter och 42 % bostadsrätter.
          </note>
          <note>
            Vad det handlar om för de tre kommunala bostadsbolagen i Stockholm
            är att sätta i gång att bygga.
          </note>
          <note>
            De har resurser för det. Jag tror jag såg någonstans att de visserligen
            lämnar över 4 miljarder till Stadshuset, men de får lika mycket
            tillbaka, och de har 250 miljoner i ränta.
          </note>
          <note>
            Visst finns det resurser att sätta i gång att bygga.
          </note>
          <note>
            Vi ska låta dem göra det och tro på att de klarar det.
          </note>
          <note type="speaker">
            Anf. 221 CARL-ERIK SKÅRMAN (m) replik:
          </note>
          <note>
            Fru talman! Det är riktigt att 16 000 lägenheter är på gång i
            Stockholms stad. De kommunala bostadsföretagen bygger, om än inte
            så många lägenheter som vi skulle behöva. Vi skulle behöva fler
            byggare i gång.
          </note>
          <note>
            Det är därför som det är så viktigt att man också ser till att
            ändra på hyressättningssystemet på det sätt som vi är överens
            om.
          </note>
          <note>
            Anf. 222 ULLA-BRITT HAGSTRÖM (kd)
          </note>
          <note>
            replik:
          </note>
          <note>
            Fru talman! Om vi ska kunna arbeta bra ihop och bli ännu bättre
            kanske ni moderater får bli lite mer lyhörda och lyssna in oss
            kristdemokrater lite bättre.
          </note>
          <note>
            Då tror jag att vi slipper tumulten och de ständiga diskussionerna
            om att det ska beröra hela landet.
          </note>
          <note>
            Ute i landet är det inga problem. I Skövde är det inte problem.
            Där har allmännyttan ungefär 20 % av bostäderna, klarar sig väldigt
            bra, är nöjda och kan bygga nytt. Man bygger nu t.ex. äldrebostäder.
          </note>
          <note>
            Det ska säkert bli ett bra samspel i framtiden när vi har lärt
            känna varandra lite bättre.
          </note>
          <note type="speaker">
            Anf. 223 OWE HELLBERG (v):
          </note>
          <note>
            Fru talman! Jag tänker ägna mitt anförande åt frågan om bruksvärdesprövningen
            vid hyressättning. I
          </note>
          <note>
            majoritetens betänkandetext uttalar sig utskottet för bruksvärdessystemet.
            Det är till för att garantera hyresgäster skäliga hyror och därmed
            garantera hyresgästernas besittningsskydd. Dessutom pekar utskottet
            på den utvärdering av bruksvärdesprövningen som avslutats och
            som nu hanteras av Regeringskansliet.
          </note>
          <note>
            I utvärderingen pekar utredaren på att delar av bruksvärdesprövningen
            behöver diskuteras. Det gäller bl.a. allmännyttan som förstahandsnorm
            vid hyressättningen och vid nyproduktionshyrorna. Vänsterpartiet
            vill redan nu markera att för vår del är det inte aktuellt att
            ändra på regeln om allmännyttans ledande roll för hyressättningen.
          </note>
          <note>
            När det gäller nyproduktionen av hyresrätt är det inte i första
            hand ett problem som grundar sig på bruksvärdessystemet. Det hänger
            ihop med höga produktionskostnader och en överbeskattning av hyresrätten.
            Det är något som vi i Vänsterpartiet vill åtgärda genom att ta
            bort skatten på hyresrätt. Dessutom behövs någon form av investeringsbidrag
            kopplat till ett krav om en högsta hyresnivå.
          </note>
          <note>
            I utvärderingen av bruksvärdessystemet utfördes en enkätundersökning.
            Ca 10 000 hyresgäster på åtta bostadsmarknader svarade på frågan
            om boendekvalitet, hyresnivåer m.m. Utvärderingen visar på en
            överraskande god samstämmighet mellan de uppmätta konsumentvärderingarna
            och dagens hyressättning. Detta omfattar även lägesbegreppet.
          </note>
          <note>
            Visst går det att göra förändringar inom det system för hyressättning
            som råder, men det ska naturligtvis ske som i dag: genom förhandling
            mellan fastighetsägare och hyresgästorganisationer.
          </note>
          <note>
            De borgerliga vill i reservationen snabbt ha förändringar i systemet
            utan att avvakta pågående utredningar, avskaffa allmännyttans
            hyresledande roll samt ha fria inflyttningshyror i nyproduktion
            och en flexiblare hyressättning. Detta är åtgärder som enbart
            pekar i en riktning: högre hyror för alla hyresgäster.
          </note>
          <note>
            Hyreshöjarpartierna - det får jag nog utnämna m, kd, fp och c
            till.
          </note>
          <note>
            Att avskaffa allmännyttans hyresledande roll är att avskaffa
            självkostnadsprincipen för hyressättningen.
          </note>
          <note>
            Det leder självklart till högre hyror, inte minst på bristmarknader.
            En fingervisning i det sammanhanget kan vara de oskäliga andrahandshyror
            som råder i t.ex. Stockholmsområdet, med hyresnivåer på 40-
          </note>
          <note>
            120 % över den i bruksvärdessystemet satta hyran. Är det detta
            ni vill åstadkomma i de borgerliga partierna?
          </note>
          <note>
            Förslaget om en helt fri hyressättning vid nyproduktion är naturligtvis
            också orimligt. Det kommer att leda till oskäliga hyresnivåer
            och ett tryck på ökade hyresnivåer i det befintliga beståndet.
            Problemet med den låga produktionen av hyresrätter ska lösas på
            annat sätt. Allmännyttan måste naturligtvis bygga nytt, det är
            nödvändigt, men i t.ex. Stockholm har det inte ens varit möjligt.
            De kommunala bostadsbolagen fick ingen markanvisning, utan marken
            säljs till högstbjudande. Det har resulterat i markprishöjningar
            på över 60 % i Stockholmsområdet, och markpriset är nu nästan
            en tredjedel av produktionskostnaden.
          </note>
          <note>
            Vi i Vänsterpartiet är naturligtvis bekymrade över de höga hyrorna,
            inte minst i nyproduktionen. Därför har vi föreslagit ett inrättande
            av en boendekostnadskommission. Regeringen ska ta initiativ till
            att samla alla parter på bostadsmarknaden som påverkar boendekostnaderna.
            Det gäller att sänka de totala produktionskostnaderna, som naturligtvis
            påverkas av allt från markpriser till skatter. Staten måste naturligtvis
            vara ett gott föredöme genom att snabbt ta sig an de lösningar
            som Fastighetsskattekommittén redovisat samt fundera över formerna
            för hur ett framtida investeringsbidrag ska se ut.
          </note>
          <note type="speaker">
            Anf. 224 ANNELIE ENOCHSON (kd) replik:
          </note>
          <note>
            Fru talman! Bruksvärdesprincipen bygger ju på allmännyttans hyresledande
            roll. Det är det som är problemet. När ska Vänsterpartiet förstå
            detta samband? Om det kostar 1 700 kr per kvadratmeter att bygga
            och man inte kan ta ut mer än 1 100 kr byggs det inga nya lägenheter.
            Det är det sambandet ni måste förstå. Allmännyttan måste kunna
            klara sig själv utan att hållas under armarna.
          </note>
          <note>
            Allmännyttans berättigande är just att den ska ta vara på det
            som är bäst för allmänheten. Det innebär att den ska kunna bygga
            billiga och bra bostäder, och det kan den göra själv utan att
            hållas under armarna med konstgjorda lagstiftningar.
          </note>
          <note type="speaker">
            Anf. 225 OWE HELLBERG (v) replik:
          </note>
          <note>
            Fru talman! Vi har naturligtvis förstått det här väldigt väl.
            Det är viktigt att ha självkostnadsprincipen som princip för bruksvärdesprövningen.
            Annars får vi något helt annat. Vi får en marknadsprissättning
            där vinstmaximering är huvudsyftet för hyressättningen. Det finns
            inga privata fastighetsägare som bygger för nöjes skull eller
            för att de tycker synd om hyresgästerna. Det är naturligtvis endast
            på grund av ekonomiska vinstintressen man bygger.
          </note>
          <note>
            Sedan vet Annelie Enochson att förutsättningarna för att bygga
            kraftigt har förändrats under den senaste tioårsperioden. Det
            måste vi faktiskt komma till rätta med. Det är därför vi vill
            inrätta den här boendekostnadskommissionen där kommun, stat, boendeorganisationer
            och fastighetsägare - alla som är berörda av det här - verkligen
            tillsammans försöker reda ut den här problematiken och faktiskt
            tar på sig sin del av de höga produktionskostnaderna, inte leker
            Svarte Petter som man gör i dag.
          </note>
          <note type="speaker">
            Anf. 226 ANNELIE ENOCHSON (kd) replik:
          </note>
          <note>
            Fru talman! I Göteborg ägs 43 % av allmännyttan.
          </note>
          <note>
            Det byggs ändå inga lägenheter i Göteborg. Där har ni majoriteten.
            Det är det som är vårt problem: Det byggs ingenting på grund av
            allmännyttans hyresledande roll. Om man slapp den rollen hade
            man kanske byggt även i Göteborg.
          </note>
          <note type="speaker">
            Anf. 227 OWE HELLBERG (v) replik:
          </note>
          <note>
            Fru talman! Annelie Enochson bryr sig inte alls om det som har
            hänt på 90-talet. Det har ju blivit kraftigt förändrade förutsättningar
            för att bygga över huvud taget, inte minst från statens sida.
            När jag började här i riksdagen 1994 låg räntebidragen till byggandet
            på nivån 34 miljarder. Nästa år rörde det sig om 1 ½ miljard.
          </note>
          <note>
            Ute i Europa tittar man förundrat på oss och frågar: Hur sjutton
            klarar ni av det här? Det är bara att konstatera: Det gör vi inte.
            Det är därför vi måste titta på det här och fokusera på produktionskostnaderna,
            med absolut fokus på själva hyreskostnaden. Det har man gjort
            i vissa delar av Sverige och faktiskt kunnat bygga lägenheter
            efter sådana principer. Det är här vi måste sätta i gång. Då kan
            man inte ha 60-procentiga ökningar av markpriserna under ett enda
            år, som det var i Stockholm 1998. Då kan inte detta få vara en
            tredjedel av produktionskostnaderna. Man bryr sig inte om var
            hyresnivåerna landar, utan man är endast ute efter vinstmaximeringen.
            Det är därför det fungerar på det här sättet.
          </note>
          <note type="speaker">
            Anf. 228 CARL-ERIK SKÅRMAN (m) replik:
          </note>
          <note>
            Fru talman! Jag tycker nog att man borde utnämna oss till bostadsbyggarpartierna
            i stället. Vad vi vill åstadkomma är ju förändringar i förutsättningarna
            för bostadsbyggandet så att vi får i gång nyproduktion av bostäder.
          </note>
          <note>
            Vi vill inte vara med om det missbruk av hyresregleringssystemet
            som bl.a. besluten på S:t Eriksområdet vid Fleminggatan innebar
            och som stoppade allt hyreslägenhetsbyggande. I dag domineras
            nybyggandet i den här regionen av bostadsrätter eftersom de här
            besluten har gjort det helt omöjligt att bygga hyreslägenheter
            så att husen går runt när de är färdiga. Det är inte till gagn
            för allmänheten, framför allt inte för alla dem som vill ha en
            lägenhet.
          </note>
          <note type="speaker">
            Anf. 229 OWE HELLBERG (v) replik:
          </note>
          <note>
            Fru talman! När det gäller S:t Erik vill jag hålla med Carl-Erik
            Skårman. Så ska man inte agera, för då utnyttjar man inte bruksvärdessystemet
            på det sätt man ska göra. Detta har man också senare rättat till
            på annat sätt. Dessa hyror har nu ändrats utifrån de principer
            som egentligen ska råda.
          </note>
          <note>
            Men vi kommer inte ifrån den fråga som jag pratade om. Vi måste
            fokusera på boendekostnaderna och vilka orsakerna är till att
            de har hamnat på de här nivåerna. Ingen vill vara med och bidra
            till att man faktiskt minskar dem, men det är det vi måste göra.
          </note>
          <note>
            Man kan inte bygga bara för dem som har tjock plånbok och kan
            betala 1 700-1 800 kr kvadratmetern i inflyttningshyra. Det finns
            inte ett sådant utbud av människor som är villiga att betala detta
            eller ens har möjlighet att göra det.
          </note>
          <note>
            Visst kan ni få kalla er för byggarpartier. Men då, måste jag
            få lägga till, handlar det om att bygga för dem som har tjock
            plånbok. Det är precis det ni är ute efter och ingenting annat.
          </note>
          <note type="speaker">
            Anf. 230 CARL-ERIK SKÅRMAN (m) replik:
          </note>
          <note>
            Fru talman! Det var intressant att höra att Owe
          </note>
          <note>
            Hellberg håller med mig om att det finns ett missbruk av hyresregleringssystemet.
            Det är bl.a. det vi vill komma ifrån. Men vi vill också ha fram
            mer konkurrens i byggandet. Bostadsutskottet har bl.a. varit ute
            och tittat på Bo klokt-byggen i de södra delarna av
          </note>
          <note>
            Stockholmsområdet. Det är ett exempel på nya former som kommer
            fram vid ökad konkurrens mellan olika bostadsproducenter och som
            är till gagn både för volymen i nybyggandet och för priserna.
          </note>
          <note type="speaker">
            Anf. 231 OWE HELLBERG (v) replik:
          </note>
          <note>
            Fru talman! Moderaterna vill inte ha något system alls. Ni vill
            att det här ska avgöras i domstol. Jag tror att det blir väldigt
            dyrt för det svenska rättsväsendet om vi ska hålla på så. Jag
            tror att vi ska utveckla de system vi har.
          </note>
          <note>
            Utvärderingen av bruksvärdessystemet visar ju att det faktiskt
            fungerar hyfsat. Men naturligtvis ska man kunna göra förändringar
            i det, och det gör man i många kommuner - genom överenskommelser
            mellan fastighetsägare och hyresgästorganisationer.
          </note>
          <note>
            Vi stöder heller inte den typ av byggnation som t.ex. förekom
            i Malmö. Det är helt orimligt att göra sådana subventioner av
            nyproduktion. I sådana lägen får man faktiskt låta bli att bygga.
            Man får hitta andra möjligheter för allmännyttan att bygga, och
            det finns det.
          </note>
          <note type="speaker">
            Anf. 232 GUNNAR AXÉN (m):
          </note>
          <note>
            Fru talman! Med något undantag har samtliga tidigare inlägg i
            den här debatten utgått från perspektivet att det är självklart
            att bostadsmarknaden måste vara politiskt reglerad på något sätt.
            Det är detsamma som att säga att medborgarna inte själva klarar
            att bestämma om sitt boende.
          </note>
          <note>
            Jag har i motion Bo411 föreslagit att hyreslagstiftningen helt
            ska avskaffas. Motivet för detta är att jag tycker att det är
            dags att myndigförklara medborgarna. I ett fritt, modernt och
            civiliserat samhälle är det inte rimligt att medborgarna utsätts
            för det politiska förmyndarskap som hyreslagstiftningen är ett
            uttryck för. Medborgarna bör ges både möjligheten och rätten att
            själva få forma sina egna liv.
          </note>
          <note>
            På bostadsmarknaden betyder det att var och en själv eller tillsammans
            med andra tillåts att teckna de hyresavtal de själva finner vara
            lämpliga. Att detta dessutom skulle leda till en fungerande hyresmarknad
            är i sammanhanget bara en positiv bieffekt.
          </note>
          <note>
            Den politiker som inte tillerkänner medborgarna rätten att själva
            bestämma över sitt boende har skyldighet att motivera detta. Min
            fråga till utskottets företrädare - de som är kvar här i kammaren
            - är:
          </note>
          <note>
            Varför vill ni fortsätta att omyndigförklara medborgarna genom
            att bibehålla hyreslagstiftningen? Den frågan skulle jag vilja
            ha svar på.
          </note>
          <note>
            Jag står givetvis till fullo bakom mitt motionsförslag, men eftersom
            det synes finnas en kompakt majoritet av förmyndarförespråkare
            i kammaren avstår jag från att yrka bifall till den.
          </note>
          <note type="speaker">
            Anf. 233 OWE HELLBERG (v) replik:
          </note>
          <note>
            Fru talman! Gunnar Axén säger väl det som andra kanske försöker
            linda in i lite vackrare fraser. Det är väl precis det här ni
            vill ha.
          </note>
          <note>
            Jag tycker nog att Gunnar Axén och hans kamrater i Moderata samlingspartiet
            skulle ta sig en titt på hur det ser ut ute i Europa. Det som
            Axén förespråkar finns i princip ingenstans. Man har olika former
            av hyresregleringar. Man skyddar allmännyttan på väldigt många
            olika sätt.
          </note>
          <note>
            Varför gör man det? Jo, naturligtvis för att utsatta grupper
            ska ha möjlighet till en bra bostad, för att vi ska bevara och
            värna den sociala bostadspolitiken.
          </note>
          <note>
            Jag skulle gärna vilja veta vilket land som Gunnar
          </note>
          <note>
            Axén hämtar sina förebilder från.
          </note>
          <note type="speaker">
            Anf. 234 GUNNAR AXÉN (m) replik:
          </note>
          <note>
            Fru talman! Jag behöver inte hämta mina förebilder från något
            annat land. Jag kan hämta mina förebilder från Sverige.
          </note>
          <note>
            Jag är fullt övertygad om att Owe Hellberg tilltror bostadskonsumenterna
            på t.ex. småhusmarknaden eller bostadsrättsmarknaden förmågan
            och kompetensen att själva välja och besluta om sitt boende och
            sina boendekostnader. Men jag förstår inte varför
          </note>
          <note>
            Owe Hellberg inte tilltror konsumenterna på hyresmarknaden samma
            förmåga. Varför ska de som väljer att bo i hyresrätt ställas under
            politiskt förmyndarskap? Det är en fråga som Owe Hellberg kan
            svara på i sin nästa replik.
          </note>
          <note type="speaker">
            Anf. 235 OWE HELLBERG (v) replik:
          </note>
          <note>
            Fru talman! Det handlar inte om förmyndarskap, utan jag försökte
            alldeles nyss förklara varför man måste ha den här typen av reglering.
            På egnahemsmarknaden har vi ingen som helst avsikt att införa
            någon typ av reglering. Den spelar på helt andra villkor. Där
            är det ekonomin som helt avgör vilka möjligheter den enskilde
            har.
          </note>
          <note>
            I Kalifornien, USA, kanske det finns system som liknar dem som
            Gunnar Axén pratar sig varm för. Där finns exempel som visar att
            man kommer överens om en inflyttningshyra. Sedan har man den så
            länge som man bor kvar i lägenheten. Den skrivs upp med en viss
            indexering. Problematiken är att många gärna vill få ut dem som
            bor i dessa lägenheter och anlitar allehanda konstiga människor
            för att se till att de boende flyttar, för man vill ha in nya
            hyresgäster så att man kan sätta en ny och mycket högre hyra.
          </note>
          <note>
            Det är en typ av marknad som fungerar i ett sådant land.
          </note>
          <note type="speaker">
            Anf. 236 GUNNAR AXÉN (m) replik:
          </note>
          <note>
            Fru talman! Jag är tacksam för att Owe Hellberg i alla fall tilltror
            dem som bor i småhus och bostadsrätter förmågan att själva bestämma
            över sitt eget boende. Men jag förstår fortfarande inte, för Owe
          </note>
          <note>
            Hellberg svarade inte på frågan, varför han inte tilltror dem
            som väljer att bo i hyresrätt samma förmåga att bestämma över
            sitt eget boende.
          </note>
          <note>
            Den problematik som Owe Hellberg lyfte fram är någonting som
            går att lösa genom att man tecknar civilrättsliga bindande avtal.
          </note>
          <note>
            Anf. 237 ULLA-BRITT HAGSTRÖM (kd)
          </note>
          <note>
            replik:
          </note>
          <note>
            Fru talman! Jag tycker att Gunnar Axén i stället gör sig skyldig
            till förmynderi över de grupper som inte har så lätt att skaffa
            sig en bostad.
          </note>
          <note>
            Vi kristdemokrater går mycket ut från subsidiaritetsprincipen,
            alltså subsidiaritet som stödjande princip. I första hand ska
            givetvis familjen klara sig själv.
          </note>
          <note>
            Men när det inte går ska nästa instans gå in och hjälpa till,
            t.ex. kommunen. Vi ser att bostad och uppväxtmiljö är mycket viktiga
            för våra barn och ungdomar, för våra familjer.
          </note>
          <note>
            I dag är snittet av hyran 30 % av disponibel inkomst. Många försöker
            att sänka den, men den är ändå på väg upp. Jag har för resten
            träffat familjer som har 50 % av disponibel inkomst i hyra.
          </note>
          <note>
            Vi får också i dag gå in och stödja med bostadsbidrag. Där avsätter
            vi kristdemokrater 500 miljoner mer än regeringen egentligen har
            för att föra över resurser till de familjer som verkligen behöver
            stöd.
          </note>
          <note>
            Så länge vi har den här situationen att vi t.o.m. måste gå in
            med bostadsbidrag kan vi givetvis inte släppa hyressättningen
            helt oreglerad.
          </note>
          <note type="speaker">
            Anf. 238 GUNNAR AXÉN (m) replik:
          </note>
          <note>
            Fru talman! Jag förstår att Ulla-Britt Hagström vill väl. Hon
            säger att vi måste slå vakt om de grupper som inte har lätt att
            skaffa sig en bostad. Men jag kan inte se att alla de som bor
            i hyresrätt är personer som inte har lätt för att skaffa sig en
            bostad. Ändå vill
          </note>
          <note>
            Ulla-Britt Hagström utöva förmyndarskap över alla dem som bor
            i hyresrätt.
          </note>
          <note>
            Jag håller med om att vissa grupper har svårt att få tag på lägenheter,
            i synnerhet i storstäderna. Problemet är att vi har en reglerad
            hyresmarknad som gör det otroligt svårt för ungdomar att ta sig
            in på bostadsmarknaden. Vilken 20-åring har 100 000 kr kontant
            sparat i madrassen att pytsa upp för att köpa sig ett svart lägenhetskontrakt.
          </note>
          <note>
            Jag håller med Ulla-Britt Hagström om att det är ett problem
            att 30 % av den disponibla inkomsten går till boendekostnaderna.
            Det är framför allt resultatet av åratal av regleringar på hyresmarknaden
            och höga skatter. Där har vi ett problem att angripa. Det borde
          </note>
          <note>
            Ulla-Britt Hagström och jag ge oss i kast med.
          </note>
          <note>
            Det är väl en självklarhet att hjälpa de människor, på en avreglerad
            marknad, som inte har råd att betala sitt eget boende. Det är
            en skyldighet att ordna så att alla kan ha ett gott boende. Men
            detta är inte ett argument för att ställa alla dem som har valt
            att bo i hyresrätt under politiskt förmyndarskap, för det är vad
            hyreslagstiftningen gör. Svara på frågan, Ulla-
          </note>
          <note>
            Britt Hagström! Varför tilltror inte Ulla-Britt
          </note>
          <note>
            Hagström de boende på hyresrättsmarknaden samma förmåga att bestämma
            om sitt boende som de som bor i egnahem eller bostadsrätter?
          </note>
          <note>
            Anf. 239 ULLA-BRITT HAGSTRÖM (kd)
          </note>
          <note>
            replik:
          </note>
          <note>
            Fru talman! Vi har två helt oreglerade hyresmarknader, Gunnar
            Axén. Dels har vi den svarta hyresmarknaden, dels har vi andrahandsuthyrningen,
            där hyrorna visat sig gå upp med kanske 60 % i Stockholms innerstad.
            Vi måste alltså ha vissa regler.
          </note>
          <note>
            Vi vill släppa allmännyttans hyresreglerande roll.
          </note>
          <note>
            Det vill vi av den orsaken att regleringen tolkas alldeles fel,
            vilket gör att man t.ex. hemma i Skövde får sätta högre hyror
            än man skulle behöva. Man skulle kunna ha lägre hyror med en avreglerad
            marknad. Vi vill avreglera på visst sätt. Vi tror visst att de
            flesta som bor i hyresrätt är betalningsstarka. Jag redovisade
            ändå att jag har gjort mig till talesman för sju av tio låginkomsthushåll.
            Det är många låginkomsthushåll som väljer att bo i hyresrätt.
            Gunnar Axéns visioner ligger långt fram i tiden.
          </note>
          <note type="speaker">
            Anf. 240 GUNNAR AXÉN (m):
          </note>
          <note>
            Fru talman! Tack för svaret, Ulla-Britt Hagström.
          </note>
          <note>
            En del av det var riktigt bra.
          </note>
          <note>
            Ulla-Britt Hagström pekade i sin sista replik på att vi har en
            oreglerad marknad, en svart marknad. Vi har en marknad med andrahandskontrakt
            på hyreslägenheter. Det är just två av de fenomen som uppstår
            på en reglerad marknad. När marknaden är reglerad, t.ex. genom
            hyresreglering eller prisreglering, uppstår alltid en svart marknad.
            Den svarta marknaden är inte den form av fri marknad som jag tycker
            är lämplig att sträva efter. I stället bör vi ha en fri vit hyresmarknad
            där vi tilltror de boende i hyresrätter förmågan, kunskapen och
            kompetensen att själva fatta beslut om sitt boende.
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 23 november.)
          </note>
          <note>
            9 § Bordläggning
          </note>
          <note>
            Anmäldes och bordlades
          </note>
          <note>
            Proposition
          </note>
          <note>
            2000/01:43 Ändringar i Atomansvarighetslagen
          </note>
          <note>
            Motioner med anledning av prop. 2000/01:36 Sjukhus med vinstsyfte
          </note>
          <note>
            2000/01:So29 av Marietta de Pourbaix-Lundin (m)
          </note>
          <note>
            2000/01:So30 av Rolf Olsson m.fl. (v)
          </note>
          <note>
            2000/01:So31 av Bo Lundgren m.fl. (m)
          </note>
          <note>
            2000/01:So32 av Lennart Daléus m.fl. (c)
          </note>
          <note>
            2000/01:So33 av Lars Leijonborg m.fl. (fp)
          </note>
          <note>
            2000/01:So34 av Alf Svensson m.fl. (kd)
          </note>
          <note>
            med anledning av skr. 2000/01:25 Lägesrapport i fråga om den
            ekonomiska brottsligheten
          </note>
          <note>
            2000/01:Ju1 av Marietta de Pourbaix-Lundin (m)
          </note>
          <note>
            2000/01:Ju2 av Ronny Olander m.fl. (s)
          </note>
          <note>
            med anledning av skr. 2000/01:38 Hållbara Sverige -
          </note>
          <note>
            uppföljning av åtgärder för en ekologiskt hållbar utveckling
          </note>
          <note>
            2000/01:MJ1 av Ingvar Eriksson m.fl. (m)
          </note>
          <note>
            2000/01:MJ2 av Ester Lindstedt-Staaf m.fl. (kd)
          </note>
          <note>
            2000/01:MJ3 av Eskil Erlandsson m.fl. (c)
          </note>
          <note>
            2000/01:MJ4 av Harald Nordlund och Lennart Kollmats (fp)
          </note>
          <note>
            med anledning av förs. 2000/01:RR3 Riksdagens revisorers förslag
            angående regeringens redovisning av resurser inom olika politikområden
          </note>
          <note>
            2000/01:Fi8 av Karin Pilsäter m.fl. (fp)
          </note>
          <note>
            med anledning av förs. 2000/01:RR4 Riksdagens revisorers förslag
            angående tillämpning av skuldsaneringslagen
          </note>
          <note>
            2000/01:L3 av Tanja Linderborg m.fl. (v)
          </note>
          <note>
            2000/01:L4 av Rolf Åbjörnsson m.fl. (kd)
          </note>
          <note>
            med anledning av förs. 2000/01:RR7 Riksdagens revisorers förslag
            angående otraditionella medel inom arbetsmarknadspolitiken
          </note>
          <note>
            2000/01:A9 av Maria Larsson m.fl. (kd)
          </note>
          <note>
            2000/01:A10 av Margareta Andersson m.fl. (c)
          </note>
          <note>
            2000/01:A11 av Elver Jonsson m.fl. (fp)
          </note>
          <note>
            Socialutskottets betänkande
          </note>
          <note>
            2000/01:SoU5 Nationell handlingsplan för utveckling av hälso-
            och sjukvården
          </note>
          <note>
            10 § Anmälan om interpellationer
          </note>
          <note>
            Anmäldes att följande interpellationer framställts
          </note>
          <note>
            den 22 november
          </note>
          <note>
            2000/01:130 av Amanda Agestav (kd) till försvarsminister Björn
            von Sydow
          </note>
          <note>
            IT-säkerhet
          </note>
          <note>
            2000/01:131 av Sven-Erik Sjöstrand (v) till statsrådet
          </note>
          <note>
            Maj-Inger Klingvall
          </note>
          <note>
            Dublinkonventionen
          </note>
          <note>
            Interpellationerna redovisas i bilaga som fogas till riksdagens
            snabbprotokoll tisdagen den 28 november.
          </note>
          <note>
            11 § Anmälan om frågor för skriftliga svar
          </note>
          <note>
            Anmäldes att följande frågor för skriftliga svar framställts
          </note>
          <note>
            den 21 november
          </note>
          <note>
            2000/01:259 av Lena Ek (c) till näringsminister Björn
          </note>
          <note>
            Rosengren
          </note>
          <note>
            Gotlandsflyget
          </note>
          <note>
            2000/01:260 av Maria Larsson (kd) till näringsminister Björn
            Rosengren
          </note>
          <note>
            Arbetslöshetsförsäkring för småföretagare
          </note>
          <note>
            2000/01:261 av Maria Larsson (kd) till statsrådet
          </note>
          <note>
            Ingela Thalén
          </note>
          <note>
            Könsskillnader i pensionssystemet
          </note>
          <note>
            2000/01:262 av Gunnel Wallin (c) till justitieminister
          </note>
          <note>
            Thomas Bodström
          </note>
          <note>
            Trygghet för handlarna
          </note>
          <note>
            2000/01:263 av Margareta Viklund (kd) till statsrådet
          </note>
          <note>
            Ulrica Messing
          </note>
          <note>
            Samernas deltagande i förvaltningen av Laponia
          </note>
          <note>
            2000/01:264 av Inger Strömbom (kd) till statsrådet
          </note>
          <note>
            Mona Sahlin
          </note>
          <note>
            Ekonomin i Stockholm
          </note>
          <note>
            2000/01:265 av Inger Strömbom (kd) till statsrådet
          </note>
          <note>
            Mona Sahlin
          </note>
          <note>
            Kommunikationerna i Stockholmsregionen
          </note>
          <note>
            2000/01:266 av Fanny Rizell (kd) till socialminister
          </note>
          <note>
            Lars Engqvist
          </note>
          <note>
            Platsbrist vid § 12-hemmen
          </note>
          <note>
            Frågorna redovisas i bilaga som fogas till riksdagens snabbprotokoll
            tisdagen den 28 november.
          </note>
          <note>
            12 § Anmälan om skriftliga svar på frågor
          </note>
          <note>
            Anmäldes att skriftliga svar på följande frågor inkommit
          </note>
          <note>
            den 22 november
          </note>
          <note>
            2000/01:178 av andre vice talman Eva Zetterberg (v)
          </note>
          <note>
            till statsrådet Maj-Inger Klingvall
          </note>
          <note>
            Situationen i Bolivia
          </note>
          <note>
            2000/01:205 av Tasso Stafilidis (v) till justitieminister Thomas
            Bodström
          </note>
          <note>
            Rasistiska brott och brott mot homosexuella
          </note>
          <note>
            2000/01:207 av Sven Bergström (c) till statsrådet
          </note>
          <note>
            Mona Sahlin
          </note>
          <note>
            UMTS-utrymme
          </note>
          <note>
            2000/01:211 av Tuve Skånberg (kd) till utbildningsminister Thomas
            Östros
          </note>
          <note>
            Lokalisering av Lunds historiska museum
          </note>
          <note>
            2000/01:216 av Henrik S Järrel (m) till försvarsminister Björn
            von Sydow
          </note>
          <note>
            Framtida underhåll av marinens fartyg
          </note>
          <note>
            2000/01:220 av Birger Schlaug (mp) till försvarsminister Björn
            von Sydow
          </note>
          <note>
            Vingåkersverkens framtid
          </note>
          <note>
            2000/01:221 av Åke Carnerö (kd) till försvarsminister Björn von
            Sydow
          </note>
          <note>
            Förebyggande säkerhetsarbete i Försvarsmakten
          </note>
          <note>
            2000/01:225 av Maud Ekendahl (m) till justitieminister Thomas
            Bodström
          </note>
          <note>
            Alternativa spaningsmetoder
          </note>
          <note>
            2000/01:230 av Birger Schlaug (mp) till utrikesminister Anna
            Lindh
          </note>
          <note>
            Poliskostnader under Sveriges ordförandeskap i EU
          </note>
          <note>
            2000/01:233 av Henrik S Järrel (m) till finansminister Bosse
            Ringholm
          </note>
          <note>
            Reseskatt
          </note>
          <note>
            2000/01:236 av Rosita Runegrund (kd) till statsrådet
          </note>
          <note>
            Maj-Inger Klingvall
          </note>
          <note>
            Vård för människor som vistas illegalt i Sverige
          </note>
          <note>
            2000/01:243 av Ewa Larsson (mp) till kulturminister
          </note>
          <note>
            Marita Ulvskog
          </note>
          <note>
            Moderna museets inköpspolicy
          </note>
          <note>
            Svaren redovisas i bilaga som fogas till riksdagens snabbprotokoll
            tisdagen den 28 november.
          </note>
          <note>
            13 § Kammaren åtskildes kl. 21.51.
          </note>
          <note>
            Förhandlingarna leddes av talmannen från sammanträdets början
            t.o.m. 4 §
          </note>
          <note>
            anf. 27 (delvis), av andre vice talmannen därefter t.o.m. anf.
            71 (delvis), av tredje vice talmannen därefter t.o.m. anf. 106
            (delvis), av talmannen därefter t.o.m. anf. 151 (delvis), av förste
            vice talmannen därefter t.o.m. 8 § anf. 209
          </note>
          <note>
            (delvis) och av tredje vice talmannen därefter till sammanträdets
            slut.
          </note>
          <note>
            Innehållsförteckning
          </note>
          <note>
            1
          </note>
        </div>
      </body>
    </text>
  </TEI>
</teiCorpus>
