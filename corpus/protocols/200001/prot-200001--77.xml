<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 200001</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 200001</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200001--77</head>
          <docDate when="2001-03-09">2001-03-09</docDate>
        </div>
      </front>
      <body>
        <div>
          <note>
            Det justerade protokollet beräknas utkomma om 3 veckor
          </note>
          <note>
            ------------------------------------------------------------------
          </note>
          <note>
            1 § Aktuell debatt: Sveriges energiförsörjning.
          </note>
          <note type="speaker">
            Anf. 1 MIKAEL ODENBERG (m):
          </note>
          <note>
            Herr talman! När moderaterna begärde denna särskilda debatt om
            energipolitiken var det början av februari. Det var då temperaturen
            började krypa nedåt i stora delar av landet. Mer behövdes faktiskt
            inte för att avslöja svagheterna i regeringens energipolitik och
            de blottor som det har lett till i Sveriges energiförsörjning.
          </note>
          <note>
            På måndagmorgonen den 5 februari när industrin drog i gång igen
            efter helgen var det kallt, men det var inte extremt kallt. Det
            var faktiskt inte heller ihållande kallt. Vattenmagasinen i norr
            var överfulla.
          </note>
          <note>
            Alla kärnkraftverk var i gång. Många hushåll i Sydoch Mellansverige
            förlorade, som ni minns, sin elförsörjning under våldsamma snöoväder,
            men de stora överföringslinjerna inom landet och till de nordiska
            grannländerna fungerade klanderfritt. Det var med andra ord ett
            sorts idealläge den där morgonen för att möta behoven. Ändå var
            det med nöd och näppe som vi klarade situationen.
          </note>
          <note>
            Sedan Björn Rosengren blev ansvarig minister för energiförsörjningen
            har Sverige förlorat i storleksordningen 10 % av sin elproduktionsförmåga.
            Särskilt stängningen av en kärnkraftsreaktor i Barsebäck har naturligtvis
            ökat landets sårbarhet. Den stängningen innebär också att billig
            miljövänlig el, producerad utan några utsläpp inom landet, kommit
            att ersättas med smutsig kolbaserad el från Danmark och Tyskland.
          </note>
          <note>
            Herr talman! Moderaterna har en förhoppning och en ambition med
            denna debatt om energipolitiken.
          </note>
          <note>
            Förhoppningen är att Björn Rosengren och regeringen ska kunna
            berätta vad man vill göra för att återupprätta en enerigpolitik
            värd namnet. Ambitionen är att vi moderater ska presentera några
            av de förändringar som vi anser vara nödvändiga för att trygga
            landets långsiktiga energiförsörjning.
          </note>
          <note>
            Anf. 2 Näringsminister BJÖRN ROSEN-
          </note>
          <note>
            GREN (s):
          </note>
          <note>
            Herr talman! 1997 års energiöverenskommelse mellan Socialdemokraterna,
            Centerpartiet och Vänsterpartiet markerade på allvar omställningen
            till ett ekologiskt uthålligt energisystem. Centrala delar var
            en kraftfull satsning på ny miljövänlig och konkurrenskraftig
            el- och energiproduktion samt hushållning. Där fanns också en
            unikt stor satsning på forskning och teknisk utveckling på energiområdet.
          </note>
          <note>
            I överenskommelsen ingick att den andra känkraftsreaktorn i Barsebäck
            skulle stängas när bortfallet av elproduktion från denna reaktor
            hade kompenserats. Bedömningen år 1997 var att detta skulle kunna
            ske sommaren år 2001.
          </note>
          <note>
            Det energipolitiska programmet har i huvudsak löpt väl. Stora
            investeringar har gjorts av såväl hushåll och kommuner som företag,
            och det finns anledning för både oss socialdemokrater och Centerpartiet
            och Vänsterpartiet att känna stolthet och glädje över detta.
          </note>
          <note>
            Men på grund av de senaste årens sjunkande elpriser har lönsamheten
            i att helt och fullt genomföra programmet inte varit tillräcklig.
            Att exempelvis gå över från eluppvärmning till annan uppvärmning
            har inte varit tillräckligt attraktivt. Därför är det socialdemokraternas
            bedömning att det kommer att ta ytterligare en tid innan Barsebäcks
            andra reaktor kan stängas.
          </note>
          <note>
            I stället vill vi ge beskedet att denna reaktor ska stängas när
            programmet fullt ut ersatt bortfallet av el från Barsebäck 2.
            Detta bör kunna ske inom några år.
          </note>
          <note>
            För oss är det viktigt att hålla fast vid att avvecklingen av
            kärnkraften ska ske i den takt som miljövänliga och konkurrenskraftiga
            alternativ kommer fram och etableras. Så ser en ansvarsfull socialdemokratisk
            energipolitik ut.
          </note>
          <note>
            Det finns politiska krafter som vill gå både snabbare och långsammare
            fram med omställningen. Att avveckla den andra reaktorn innan
            bortfallet av elproduktion har kompenserats vore att göra inte
            minst miljön en otjänst. Det riskerar att på ett onödigt sätt
            öka importen av elektricitet producerad med hjälp av kol och olja.
            Det skulle öka utsläppen av koldioxid i vårt närområde, och det
            skulle kunna rasera förtroendet för den fortsatta omställningen
            av energisystemet, och det vill vi inte vara med om.
          </note>
          <note>
            Att skjuta hela omställningen på framtiden genom att nu stoppa
            hela avvecklingsprocessen vore också att spela ett högt spel med
            välfärden och sysselsättningen som insats. Då glömmer man att
            Sverige är ett mycket elberoende land. Då förbiser man att vi
            har ett kallt klimat och långa avstånd. Då tänker man inte på
            att vi har många elintensiva basindustrier med stor betydelse
            för välfärden och jobben. Då förstår man inte vad som står på
            spel - att kärnkraften står för hälften av Sveriges elproduktion.
            Varannan pappersmaskin och varannan lampa drivs med kärnkraften.
          </note>
          <note>
            Att däremot, som moderaterna nu kräver, helt skjuta på avvecklingen
            vore farligt. Det vore att skicka signaler till alla som tänker
            sig att investera i
          </note>
          <note>
            Sverige om att hälften av Sveriges elproduktion kommer att försvinna
            i framtiden men att vi inte har någon strategi, någon politik
            eller några idéer för att hantera detta. Vi vet inte vad som ska
            komma i stället. Så kan svensk energipolitik inte utformas.
          </note>
          <note>
            Det är även så att inget riksdagsparti vill att nya kärnkraftsreaktorer
            ska byggas. Inget riksdagsparti tror heller att kärnkraften kommer
            att finnas för evigt.
          </note>
          <note>
            För socialdemokraternas del är svaret enkelt. Avvecklingen av
            kärnkraften ska ske i den takt som är möjlig med hänsyn tagen
            till välfärd och sysselsättning. Den som ska investera i svensk
            basindustri ska veta att det kommer att finnas säker, miljövänlig
            och konkurrenskraftig elproduktion i Sverige också i framtiden.
            Den som arbetar i eller är beroende av vården, skolan och omsorgen
            ska veta att vi inte genom en ansvarslös energipolitik tänker
            förstöra näringslivets utvecklingsmöjligheter.
          </note>
          <note>
            Därför måste omställningen med nödvändighet få ta lång tid. Därmed
            kan vi sprida kostnaderna för omställningen över tiden. Dessutom
            innebär gott om tid att det finns bra förutsättningar att genomföra
            hela omställningen utan att äventyra välfärd och sysselsättning.
          </note>
          <note>
            När den sista kärnkraftsreaktorn är för gammal och oundvikligen
            måste stängas ska det finnas annan konkurrenskraftig och miljövänlig
            elproduktion på plats. Men en lika viktig faktor är att årtalet
            2010 nu inte längre ska gälla som slutår för kärnkraften.
          </note>
          <note>
            Låt mig också beröra debatten kring effektbrist, som befarades
            uppstå i januari och februari på grund av den stränga kylan. Tvärtemot
            vad moderaterna nu påstår visade den odramatiska händelseutvecklingen
            att regeringens energipolitik fungerar, att ansvariga myndigheter
            har situationen under kontroll, att branschen tar ansvar och att
            Sveriges energiförsörjning står pall även vid sträng kyla.
          </note>
          <note>
            Herr talman! Jag tar diskussionen om effektbrist på allvar. Just
            därför är åtgärderna för att motverka effektbrist en viktig del
            av regeringens energipolitik.
          </note>
          <note type="speaker">
            Anf. 3 MIKAEL ODENBERG (m):
          </note>
          <note>
            Herr talman! Under 1900-talet byggde vi i Sverige upp ett av
            världens mest effektiva, billiga och miljövänliga elproduktionssystem.
            Med basen i vattenkraft och kärnkraft har vi klarat av att producera
            nästan all vår elektricitet utan några som helst utsläpp till
            omgivande luft och vatten. Vi har kunnat producera vår el billigt,
            och det lade i sin tur grunden för den basindustri och verkstadsindustri
            som genererade en stor del av vårt välstånd under förra seklet.
          </note>
          <note>
            Det är just mot den här bakgrunden som regeringens energipolitik
            är så oerhört destruktiv. Socialdemokraterna drev igenom stängningen
            av en reaktor i
          </note>
          <note>
            Barsebäck i konfrontation mot en stor minoritet i denna kammare,
            mot ett enigt svenskt näringsliv, mot en samlad fackföreningsrörelse
            och mot en stark folkopinion. Jag tror att ett viktigt skäl till
            det här massiva motståndet just är att hela politikens idé bygger
            på kapitalförstöring. Idén är att vi ska föröda någonting som
            vi har byggt upp tillsammans, som bidrar till produktion, sysselsättning
            och välfärd, och vi ska lägga ned här det utan att ha något bättre
            att sätta i stället. Den indignationen gäller då inte bara miljardrullningen,
            notan till statsbudget och skattebetalare, utan också effekterna
            på vår livsmiljö. Bara för att ersätta elen från den enda reaktor
            som hittills har stängts i Barsebäck måste man elda tre ton stenkol
            i minuten i danska kolkraftverk.
          </note>
          <note>
            Herr talman! Traditionellt har energisektorn alltid varit statsstyrd
            och centralplanerad. Men 1990-talets avreglering har ändrat förutsättningarna.
            I dag fungerar elmarknaden i stort sett som vilken annan marknad
            som helst, dvs. kraftföretagen försöker i fri konkurrens på en
            marknad att möta elkonsumenternas behov och efterfrågan, och det
            har blivit en stor framgång. Det har lett till att vi utnyttjar
            den samlade elproduktionsapparaten i Norden bättre. Det har lett
            till pressade elpriser, låt vara att hushållen inte har märkt
            så mycket av det därför att ni i regeringen har skurit emellan
            och höjt energiskatterna kraftigt. Men den viktigaste konsekvensen
            har inte Björn Rosengren, regeringen och riksdagsmajoriteten ännu
            dragit.
          </note>
          <note>
            Och den är följande: Med avregleringen har vi fått möjligheten
            och förutsättningarna för att lägga ansvaret för utveckling, förnyelse
            och omställning av den svenska elproduktionsapparaten där det
            ansvaret rätteligen hör hemma, nämligen i kraftbranschen.
          </note>
          <note>
            Riksdagen skulle ju aldrig komma på idén att tala om vilken typ
            av papper man ska producera i Hallsta pappersbruk eller tala om
            för Volvo när det är dags att utveckla en ny bilmodell. Men här
            vill regeringen just att riksdagen ska göra detta, tala om hur
            elproduktionen ska gå till i en enskild fabrik, i det här fallet
            i elfabriken i Barsebäck.
          </note>
          <note>
            Jag och vi moderater menar att det är dags att anpassa energipolitiken
            efter de förhållanden som faktiskt råder på elmarknaden, på energimarknaden,
            och då är statens roll att ge stabila förutsättningar för kraftindustrins
            investeringar och att ange spelreglerna, inte minst de spelregler
            som sammanhänger med miljö, säkerhet och beredskap. Därför anser
            vi att bl.a. följande förändringar av energipolitiken är angelägna:
          </note>
          <note>
            För det första anser vi att man bör avveckla de subventioner
            som i dag går till redan etablerad energiteknik. Statens uppgift
            bör vara att stödja grundläggande forskning och utveckling och
            tillämpning, inte av redan etablerad teknik utan av ny energiteknik.
          </note>
          <note>
            För det andra: Släpp all forskning fri! Vi vill slopa
          </note>
          <note>
            6 § i kärntekniklagen, dvs. det s.k. tankeförbud som lägger en
            hämsko på kärnteknologisk forskning i vårt land.
          </note>
          <note>
            För det tredje vill vi också, herr talman, avskaffa kärntekniklagens
            förbud mot att ge tillstånd till uppförande av nya kärnkraftsreaktorer
            i Sverige. Även om det inte är aktuellt i dag anser vi att lagstiftningen
            bör öppna möjligheten för att bygga nya kärnkraftsreaktorer i
            Sverige om de uppfyller de högt ställda säkerhetskrav som staten
            ställer.
          </note>
          <note>
            För det fjärde bör vi privatisera Vattenfall. Det skadar Vattenfalls
            möjligheter på den europeiska elmarknaden att vara helägt av staten,
            och det är olämpligt att staten både fastställer spelreglerna
            och är den största aktören på elmarknaden.
          </note>
          <note>
            För det femte vill vi avveckla de produktionsskatter som fortfarande
            snedvrider konkurrensen mellan olika energislag. Vi bör i produktionsledet
            bara ta ut sådana skatter som motiveras av miljöhänsyn, dvs. miljöstyrande,
            utsläppsrelaterade skatter och avgifter.
          </note>
          <note>
            För det sjätte måste även naturgasen, precis som varje annat
            energislag, värderas på sina egna meriter.
          </note>
          <note>
            För det sjunde måste vi samordna energibeskattningen i Norden
            bättre, och vi kräver att regeringen börjar agera mot den miljödumpning
            som den socialdemokratiska regeringen i Danmark de facto bedriver
            mot Sverige och där man med utformningen av skattesystemet låter
            smutsig dansk kolbaserad el konkurrera ut renare energiproduktion
            i Sverige. Den konkurrenssituationen är orimlig, och vi kräver
            att regeringen agerar.
          </note>
          <note type="speaker">
            Anf. 4 LENNART VÄRMBY (v):
          </note>
          <note>
            Herr talman! Herr minister och gott folk! En dag av vinterkyla
            och ett nytt svenskt rekord i elförbrukning får moderaterna att
            rusa i väg och begära en extra debatt om Sveriges energiförsörjning.
          </note>
          <note>
            Om den moderata partiledningen hade anpassat sig något till årstiden
            och haft lite mer is i magen borde man ha insett att anfallsvinkeln
            är lite felriktad, för att uttrycka sig milt.
          </note>
          <note>
            För det första är det ingen bra metod att gå baklänges in i framtiden.
            Sverige tillhör de länder som konsumerar mest energi per person
            i världen. Det är fakta. Vi har dessutom ett av de absolut lägsta
            elpriserna, så det vore fel att säga att vi är undernärda eller
            lider av svält vad det gäller kilowatt. Det verkligt allvarliga
            problemet är faktiskt inte balansen på marginalen. Den kan vi
            klara, och det framgick den 5
          </note>
          <note>
            februari. Det berodde inte minst på att enskilda och företag
            ställde upp och drog ned på elanvändandet.
          </note>
          <note>
            Det visar på något som vi måste vara stolta över i vårt avlånga
            land: solidariteten med vårt svenska folkhem.
          </note>
          <note>
            Tack alla ni som ställde upp den dagen! Det är skönt att ni finns,
            och det värmer ett vänsterhjärta. Det sparar dessutom miljarder
            i onödiga investeringar för effektreserv.
          </note>
          <note>
            Nej, problemet med vårt energisystem är att vi är så oerhört
            beroende av fossila bränslen och uran, men det finns alternativ,
            och de är förnyelsebara, och det ska jag återkomma till.
          </note>
          <note>
            För det andra har vi sedan några år en s.k. fri marknad för el,
            och en eventuell brist på en sådan här marknad, av el i detta
            fall, löses väl genom höjda priser och ökad produktion och inte
            genom politiska regleringar. Eller har jag fattat fel, Mikael
            Odenberg?
          </note>
          <note>
            Logiskt sett borde den moderata oron för eventuell effektbrist
            - det gäller alltså måndagen den 5 februari eller andra kalla
            dagar - rimligen riktas mot kraftproducenter som inte har byggt
            ut tillräcklig kapacitet, mot distributörer med flaskhalsar i
            leveranssystemet och mot vidlyftiga elförsäljare som lovar leverans
            av billig el till oss konsumenter utan att de har försäkrat sig
            om att de har möjlighet att leverera i händelse av en kall dag,
            ett torrår utan tillgång på vattenkraft, stängda kärnkraftsreaktorer,
            avbrutna kablar eller vad som nu kan inträffa i denna vår vrånga
            värld.
          </note>
          <note>
            Det är ganska uppenbart, gott folk, att elmarknadens aktörer
            skuttade ut på sina nya fräscha ängar och betesmarker av lukrativa
            möjligheter som glada kalvar på grönbete när den här fria elmarknaden
            infördes. De har ägnat all kraft åt att markera så stora betesmarker
            som möjligt. Av oss politiska beslutsfattare förväntas tydligen
            att vi sedan ska förse denna marknad med både hängslen, livrem
            och vinterfoder.
          </note>
          <note>
            Nu har vi - s, v och c - givit Svenska Kraftnät uppdraget att
            bygga bort flaskhalsar i överföringsnäten.
          </note>
          <note>
            Ett annat uppdrag är att ta fram en fungerande effekthandel värd
            namnet. Men nu riktar ju moderaterna i stället sina anklagelser
            och sin ilska mot regeringen och oss i Vänsterpartiet och Centern,
            rimligen, för att vi står bakom energiuppgörelsen från 1997. Det
            är ändå en uppgörelse som har gett och ger en stabil grund för
            alla att utgå från, som äntligen har inlett den här nödvändiga
            energi- och miljöomställningen.
          </note>
          <note>
            Grundbulten i detta, och det begriper tydligen inte moderaterna,
            är insikten om det omöjliga i att fortsätta elda uran och fossila
            bränslen.
          </note>
          <note>
            Efter att Barsebäck stängdes häromåret arbetar vi nu vidare för
            att hejda den här övertida driften av kärnkraft och för att fasa
            ut de fossila bränslena. Vi är ense om ett brett upplagt program.
            Och i det här programmet, som Björn Rosengren tidigare redovisade
            och som pågår, satsar vi nu mer på energieffektivisering, vindkraft,
            konvertering, kraftvärme och gröna certifikat för att stödja förnyelsebar
            ny energi. Klimatmål med åtföljande åtgärder är likaså på gång.
            Vi lyssnar dessutom noga på miljörörelsen och har också haft samtal
            med industriföreträdare och hört deras argument om snedvridande
            produktionsskatter. Därför förordar Vänsterpartiet ett nytt energiskattesystem
            som ger lika villkor och som ställer miljökrav. Vattenfalls nyinköpta
            kolkraftverk i Tyskland ska betala lika mycket koldioxidskatter
            som om de vore placerade här i Sverige.
          </note>
          <note>
            Sverige är, det medges, oerhört beroende av import på energiområdet.
            Hundratio procent, för att uttrycka sig milt, av vårt behov av
            olja och bensin till bilar, bussar, traktorer, maskiner och lastbilar
            importeras; sak samma med naturgasen. På elsidan däremot är vi
            något mindre beroende av import tack vare vår vattenkraft, biobränsleeldad
            kraftvärme och en växande vindkraft. Kärnkraften, som det ordas
            så mycket om här och som diskuteras ständigt och jämt, finns visserligen
            i Sverige, men det uran som eldas importeras faktiskt. Beroendet
            är alltså hundra procent.
          </note>
          <note>
            Vi för vår del ser inte i första hand till varifrån vi får energin
            utan till vad den består av. Vänsterpartiet anser att en mångfald
            av energikällor, en regnbåge av sol, vind, vatten och biobränslen,
            är vad vi ska satsa på. Andelen förnybart måste öka. Men att ändra
            en infrastruktur och energiattityder med hundra år och mer på
            nacken är inte lätt, hur nödvändigt det än är.
          </note>
          <note>
            Det är då, gott folk, i debatter som den här, som jag inser att
            vad Sverige skulle behöva minst lika mycket som förnybar energi
            är en ny opposition - en opposition som inte bromsar, som inte
            fiskar i politikens mest opportunistiska träsk och grumligaste
            vatten med löften om lägre bensinpriser och ständigt billig el
            till vilket pris som helst. Nej, vad vi behöver för att klara
            kommande vintrars kalla dagar är ett politiskt ansvarstagande
            för framtiden även hos oppositionen.
          </note>
          <note>
            EU har nu som mål att fördubbla andelen förnybar energi från
            6 % till 12 %. Det är bra. Men märk väl, gott folk, att när det
            målet är nått om några år återstår hela 88 %. Kritisera oss alltså
            gärna för vad vi gör,
          </note>
          <note>
            Mikael Odenberg, men för att vi gör det för lite och för långsamt.
            Det skulle jag se som stimulerande.
          </note>
          <note type="speaker">
            Anf. 5 INGER STRÖMBOM (kd):
          </note>
          <note>
            Herr talman! Den 5 februari var vi i Sverige mycket nära den
            gräns när effektbrist skulle uppstå.
          </note>
          <note>
            Så kan vi inte ha det. Vi måste se till att få en fungerande
            och permanent effektmarknad. Säker tillgång till energi till rimliga
            kostnader är nämligen en grundläggande förutsättning för både
            ekonomisk, teknisk och social utveckling.
          </note>
          <note>
            Elkonsumtionen ökar i vårt land. Sedan 1996 har konsumtionen
            ökat med drygt 1 % per år, eller sammanlagt ca 9 terawattimmar
            under fem år. Det motsvarar ungefär tre Barsebäck 1, eller ungefär
            9 000
          </note>
          <note>
            vindkraftverk. Konsumtionen fortsätter också att öka, och det
            måste den få göra.
          </note>
          <note>
            Herr talman! Det finns all anledning att rikta kritik mot regeringens
            energipolitik. Regeringen tycks inte ha förstått att energipolitiken
            inte kan hållas avskild från miljöpolitik och ekonomisk politik.
          </note>
          <note>
            Stängningen av Barsebäck 1 var mycket olycklig av flera skäl.
            Den borde ha föregåtts av en konsekvensbeskrivning vad gäller
            såväl miljön som ekonomin.
          </note>
          <note>
            Stängningen ökade vårt importbehov av el, och importen har som
            vi vet till stor del bestått av dansk kolkraft med stora utsläpp
            av koldioxid, svaveloxider och kväveoxider. Vi har bytt relativt
            säker och ren el mot smutsig el. Vi konsumerar i dag mer kolkraftsel
            än någonsin tidigare. Jag frågar: Var det detta som
          </note>
          <note>
            Socialdemokraterna, Vänstern och Centern ville när man gjorde
            upp om energipolitiken? Var det inte mer förnybar energi vi skulle
            ha?
          </note>
          <note>
            När Barsebäck 1 stängdes hade produktionsbortfallet faktiskt
            till stor del kunnat kompenseras med el från norra delen av landet,
            om överföringskapaciteten hade funnits utbyggd. Den bristande
            kapaciteten är nu ett permanent problem som snarast måste lösas.
          </note>
          <note>
            Stängningen av Barsebäck 1 kostade också staten minst 8,3 miljarder
            kronor. Till detta måste man lägga att de ökade utsläppen beräknas
            ge en ökad miljöskuld på någonstans över 30 miljarder kronor varje
            år.
          </note>
          <note>
            Herr talman! Vi kristdemokrater kräver att ordentliga konsekvensanalyser
            ska presenteras innan det slutliga beslutet om stängning av nästa
            reaktor kan tas. Nu flaggade Björn Rosengren för att vi ska se
            en ytterligare senareläggning av stängningen av Barsebäck 2. Det
            är ett steg i rätt riktning. Vi kristdemokrater har hela tiden
            ifrågasatt regeringens tidsplan. I
          </note>
          <note>
            en rapport som publicerades i går tvivlar Energimyndigheten,
            elbranschen, näringslivet och fackföreningarna på att det går
            att stänga Barsebäck 2 inom den närmaste femårsperioden. Men fram
            till i dag har regeringen stått och stampat i gamla fotspår. Det
            är glädjande att se att regeringen nu kanske börjar inse att verkligheten
            har sprungit ifrån både kärnkraftsomröstningen och energiuppgörelsen.
          </note>
          <note>
            Herr talman! Vi kristdemokrater anser att de riktlinjer för energipolitiken
            som regeringen sätter upp i
          </note>
          <note>
            Sverige också bör gälla när statens bolag agerar i utlandet.
            Jag tänker på Vattenfalls expansion i Europa. Vattenfall behöver
            expandera om man ska fortsätta att vara en stor och stark elproducent.
            Men det är brunkolsanläggningar, stenkolsanläggningar och kärnkraftsanläggningar
            som Vattenfall köper upp, samtidigt som vi på hemmaplan lägger
            ned en förhållandevis ren kärnkraft. Affärsidén tycks vara att
            agera snyggt och prydligt på hemmaplan och tjäna de stora pengarna
            på smutsig el utomlands. Det, herr talman, är ett exempel på dubbelmoral.
            Det är ett skrämmande exempel.
          </note>
          <note>
            Agerandet blir inte mindre omoraliskt av att det faktiskt har
            stöd av den socialdemokratiska regeringen. Det är nämligen regeringen,
            som representant för staten, som har att utöva ägarrollen och
            som har ansvaret för Vattenfall och alla andra statliga bolag.
            Det håller inte, Björn Rosengren, att skylla på Vattenfalls styrelse.
            Bolagets styrelse är ansvarig inför ägaren.
          </note>
          <note>
            Vattenfall beräknas satsa 25 miljarder kronor i
          </note>
          <note>
            Tyskland och Polen under de kommande två åren.
          </note>
          <note>
            Utöver försäljning av tillgångar i Sverige och i andra länder
            kommer man att tvingas ta upp stora lån. De risker som ligger
            i dessa affärer är till syvende och sist ägarens: statens och
            skattebetalarnas.
          </note>
          <note>
            Herr talman! Vi menar att det är dags att på allvar ifrågasätta
            skälen till att Vattenfall ska förbli i svensk statlig ägo.
          </note>
          <note type="speaker">
            Anf. 6 ESKIL ERLANDSSON (c):
          </note>
          <note>
            Herr talman! Tack för tillfället att än en gång få diskutera
            svensk energipolitik, dess problem och dess möjligheter! Därtill
            kan sägas att det i någon mån hos någon kan ha rått något slags
            oro för att vi inte skulle klara energiförsörjningen under någon
            kall dag den här vintern, beroende på den avreglering av elmarknaden
            som har skett och den påbörjade svenska energiomställningen.
          </note>
          <note>
            Men jag vill framför allt, herr talman, tacka för att debatten
            kommit att handla om svensk energiförsörjning i stället för, vilket
            var den första moderata begäran, bristen på el med anledning av
            stängningen av
          </note>
          <note>
            Barsebäck 1. Detta ser jag som två saker som inte kan förknippas
            med varandra. Den uppkomna situationen kan i stället till stor
            del härledas till en synnerligen lyckad avreglering av den svenska
            elmarknaden, en avreglering som lett till en större valfrihet
            och lägre kostnader för konsumenterna. Priserna har sjunkit långt
            mer än vad de flesta bedömare förväntade sig.
          </note>
          <note>
            Som exempel kan nämnas att elpriset för en lägenhetskund har
            sjunkit med 25 % mellan 1997 och
          </note>
          <note>
            2000.
          </note>
          <note>
            Samtidigt som ett lägre elpris för kunderna har varit positivt
            har det även ökat trycket på elproducenterna att pressa sina produktionskostnader.
            Denna ökade konkurrens på elmarknaden har inneburit att anläggningar
            med höga produktionskostnader och låga nyttjandetider har stängts
            av ekonomiska skäl. I
          </note>
          <note>
            kombination med att det inte längre krävs att det hålls en effektreserv
            inom elproduktionen har det medfört att de anläggningar som kan
            leverera effekt på marginalen har tagits ur produktion. I stället,
            herr talman, täcker man behov av effekt genom import från andra
            länder.
          </note>
          <note>
            I motsvarande grad exporterar Sverige stora mängder el till andra
            länder när det finns förutsättningar för detta, precis som en
            avreglerad marknad är tänkt att fungera. Naturligtvis återspeglas
            detta i priset på el, som varierar i förhållande till den efterfrågan
            som finns.
          </note>
          <note>
            Det som nu behöver göras i Sverige är att underlätta för denna
            marknad att fungera än bättre. I detta fall handlar det i första
            hand om att förstärka överföringskapaciteten mellan olika delar
            av landet och mellan olika länder. Detta arbete pågår nu som ett
            led i det omställningsprogram som Centerpartiet har medverkat
            till. Det är inte minst nödvändigt för att vind- och vattenkraften
            ska komma alla delar av vårt land till del.
          </note>
          <note>
            Ytterligare en åtgärd som nu ses över är sättet att sätta pris
            på effekten, precis som marknaden i dag sätter pris på energin
            genom Nord Pool. Möjligheterna till detta finns, liksom ett intresse
            från elbolagens sida. Genom att möjliggöra en prissättning på
            effektsidan ökar incitamentet för aktörerna på elmarknaden att
            tillhandahålla effekt. Det är enligt min uppfattning ytterligare
            ett steg mot att bygga upp en fungerande marknad.
          </note>
          <note>
            Men det räcker inte med detta, herr talman. Det är vi fullt medvetna
            om. Det är också något som behöver diskuteras. För att marknaden
            ska fungera krävs det konkurrensneutralitet och harmonisering
            inom skatteområdet. Det gäller inom all typ av näringsverksamhet,
            inte minst på energiområdet.
          </note>
          <note>
            Sverige har i dag produktionsskatt på el, vilket leder till att
            importerad kraft inte kan eller får beskattas särskilt. Genom
            att föra över skatten på energi från producenterna till konsumenterna
            blir en sådan beskattning möjlig och en större konkurrensneutralitet
            och harmonisering kan uppnås för de svenska kraftproducenterna
            utan att kostnaderna för konsumenterna ökar i nämnvärd utsträckning.
          </note>
          <note>
            Herr talman! En översyn görs även när det gäller anslutningsavgifterna
            till kraftnätet för mindre elproducenter och kommer att presenteras
            i april, enligt planen.
          </note>
          <note>
            Sist, men inte minst, kommer den efterlängtade handlingsplanen
            för utbyggnaden av vindkraften att presenteras. Vindkraften kommer
            i kombination med vattenkraften och förbättrad överföringskapacitet
            att ha en stor betydelse för den svenska energiförsörjningen i
            framtiden.
          </note>
          <note>
            Det höga oljepriset under den gångna vintern och det gångna året
            i kombination med låga elpriser, som i sig är en följd av avregleringen,
            har lett till att många har valt att övergå från olja till el
            för att värma sina bostäder. Detta har naturligtvis ökat behovet
            av både effekt och energi, särskilt kalla dagar.
          </note>
          <note>
            Vi anser att förändringar behöver göras vad gäller bidragsmöjligheterna
            för konvertering från el till uppvärmning med fjärrvärme eller
            egna värmekällor i huset i syfte att minska effektuttaget. Till
            en lägre kostnad bör även delkonvertering i en nära framtid bli
            bidragsberättigat.
          </note>
          <note type="speaker">
            Anf. 7 EVA FLYBORG (fp):
          </note>
          <note>
            Herr talman! Vi fortsätter att regera! Så sade Göran Persson
            glatt på valnatten 1998. Vi kan inse, så här två och ett halvt
            år efteråt, att detta glada utrop har medfört ett mycket högt
            pris för Sverige och för miljön. De energipolitiska riktlinjer
            som antogs i riksdagen 1997, som i allt väsentligt bygger på 1980
          </note>
          <note>
            års folkomröstning, har skadat Sverige som industrioch miljönation.
          </note>
          <note>
            Särskilt allvarligt var beslutet att genomföra den förtida avvecklingen
            av kärnkraften. Det innebär en kapitalförstöring som saknar motstycke
            och som kommer att medföra välfärdsförluster på sikt. Miljön skadas
            och det blir svårare att bekämpa arbetslösheten. Resultatet ser
            vi delvis redan nu. Hela samhällets energiförsörjning hotas vid
            stark kyla eller vid avbrott i någon del av nätet.
          </note>
          <note>
            Samtidigt innebär högkonjunkturen att elförbrukningen faktiskt
            har ökat. Sammantaget under förra året ökade elanvändningen med
            2 % netto jämfört med året innan, tvärtemot regeringens förhoppningar.
          </note>
          <note>
            I dag lägger en av Folkpartiets programgrupper fram ett förslag
            om ett nytt natur- och miljöprogram.
          </note>
          <note>
            Där slår man fast att en rationell energipolitik främjas bäst
            genom en fri energiproduktion. Staten ska naturligtvis ställa
            krav beträffande hälsa, säkerhet, miljö och kontrollera att kraven
            uppfylls samt främja forskning och utveckling. Staten ska inte
            förbjuda någon specifik teknik för energiproduktion om den uppfyller
            miljö- och säkerhetskraven.
          </note>
          <note>
            Den politiska styrningen av energiproduktionen måste förändras.
            Valet av energiproduktion ska inte träffas genom politiska beslut,
            utan konsumentstyrning och marknadsekonomi ska råda inom de ramar
            som miljökraven sätter. Det innebär att alla typer av produktionsanläggningar
            för energi ska tillåtas, förutsatt att de uppfyller generella
            krav på hälsa, miljö och säkerhet. Så långt det nya förslaget,
            som jag tycker är mycket bra.
          </note>
          <note>
            Herr talman! Lagen om kärnkraftens avveckling måste upphävas.
            Vi anser att växthusgasernas miljöoch klimatpåverkan är särskilt
            oroande i det här fallet.
          </note>
          <note>
            Regeringen bör därför snarast tillsätta en miljökonsekvensutredning
            som bl.a. redovisar vad ett ökat beroende av el från t.ex. dansk
            olja och kolkraft egentligen innebär.
          </note>
          <note>
            Måndagen den 5 februari minns vi alla var mycket kall. Den här
            dagen sattes det också rekord i elkonsumtion i Sverige med 27
            000 megawattimmar. Vad detta innebär i ökade utsläpp är ganska
            lätt att ta reda på. Genom att produktionskapaciteten i Barsebäck
            1
          </note>
          <note>
            nu inte finns tillgänglig längre, utan måste ersättas med reservkraft
            i form av oljebränning och import av bl.a. kolproducerad el, fick
            vi ett ökat utsläpp och en nedsmutsning i Sverige enligt följande:
          </note>
          <note>
            Koldioxiden ökade med ungefär 1 300 ton per dag. Svaveldioxiden
            ökade med 2 ton per dag och kväveoxiderna också med 2 ton per
            dag. Är detta rimligt?
          </note>
          <note>
            Det verkar som om svensk energipolitik à la Björn
          </note>
          <note>
            Rosengren för att över huvud taget fungera är beroende av ständigt
            milda vintrar och ständig lågkonjunktur, herr talman.
          </note>
          <note>
            Statliga Vattenfalls roll är för övrigt väldigt intressant. Bolaget
            svarar för ungefär 50 % av elproduktionen i Sverige och är naturligtvis
            framträdande när det gäller långsiktiga utvecklings- och investeringsplaner
            för svensk energi. Samma Vattenfall köpte för tre månader sedan
            det tidigare östtyska bolaget VEAG med en produktionskapacitet
            på 60
          </note>
          <note>
            terawattimmar producerad av tysk brunkol - brunkol i stället
            för ren och säker svensk kärnkraft.
          </note>
          <note>
            Det förvånande är att detta beslut tydligen är både känt och
            väl förankrat inom regeringen. Detta bekräftade själva näringsministern
            i en interpellationsdebatt här i riksdagen i höstas. Möjligtvis
            är det inte så förvånande när det gäller regeringen, men egentligen
            desto märkligare när det gäller t.ex. Miljöpartiets och Vänsterpartiets
            stöd till att denna politik genomförs.
          </note>
          <note>
            Herr talman! Folkomröstningen om kärnkraften i
          </note>
          <note>
            Sverige genomfördes den 23 mars 1980, dvs. för snart
          </note>
          <note>
            21 år sedan. Under den här 20-årsperioden har avsevärda tekniska
            framsteg gjorts inom många områden, t.ex. inom energiområdet.
            Samtidigt har man vunnit en ökad insikt om vilka energikällor
            som leder till miljöeffekter, t.ex. koldioxid.
          </note>
          <note>
            Till detta kommer att både väljargruppen och riksdagens sammansättning
            har förändrats sedan folkomröstningen genomfördes. De väljare
            som har tillkommit sedan folkomröstningen 1980, drygt två miljoner
            väljare, har inte fått uttala sig i kärnkraftsfrågan. Jag är,
            herr talman, en av dem.
          </note>
          <note>
            Kärnkraftstekniken har också varit föremål för en snabb utveckling,
            inte minst inom säkerhetsområdet. I
          </note>
          <note>
            diskussionen inför folkomröstningen fanns det heller inga reservationer
            för att nya tekniska innovationer kan förändra såväl säkerhets-
            som miljöaspekter av kärnkraftsanvändningen. Ett beslut grundat
            på 1980
          </note>
          <note>
            års tekniska utvecklingsnivå skulle alltså gälla framdeles, kanske
            för all framtid. Det är orimligt att dagens, men också morgondagens,
            energipolitik ska styras utifrån en 20 år gammal folkomröstning
            och de förhållanden som då var kända. Nej, utformningen av energipolitiken
            måste självfallet påverkas av nya omständigheter som har tillkommit
            sedan vi hade folkomröstning, t.ex. energipolitikens globala karaktär.
          </note>
          <note>
            Herr talman! "Vi fortsätter att regera!" Så sade
          </note>
          <note>
            Göran Persson glatt på valnatten 1998. Vi kan nu inse, två och
            ett halvt år efteråt, att detta glada utrop har haft ett mycket
            högt pris för Sverige och för miljön.
          </note>
          <note type="speaker">
            Anf. 8 INGEGERD SAARINEN (mp):
          </note>
          <note>
            Herr talman! Det har hörts många märkliga saker i debatten, i
            synnerhet från moderaternas Mikael
          </note>
          <note>
            Odenberg. Jag ska försöka att i mitt andra inlägg bemöta en del
            av dessa saker. Ska jag bemöta dem i det här inlägget hinner jag
            ingenting annat. En sak kan jag inte låta bli att bemöta nu, nämligen
            begreppet marknad.
          </note>
          <note>
            Moderaterna ropar alltid på marknad och marknadsekonomi. När
            vi nu har fått en begränsad marknad för el, skriker de i högan
            sky när det inte fungerar som de vill. Men snälla moderater, vad
            beror det på att det inte fungerar som vi vill? Det handlar ju
            om att vi inte har fått till de rätta spelreglerna än. Det är
            där vi måste lägga vår kraft. Vi måste se till att vi får sådana
            spelregler för marknaden att marknadens funktion blir till nytta
            för samhället och människorna.
          </note>
          <note>
            Det måste vara det som är syftet med politiken, dvs.
          </note>
          <note>
            att den ska vara till nytta för samhället och människorna. Marknadsekonomi
            - javisst! Men den måste ha rätt spelregler så att vi uppnår syftet
            med politiken.
          </note>
          <note>
            Regeringen för inte en politik för omställning av energisystemet
            utan en politik som i bästa fall kan leda till stängning av två
            kärnkraftsreaktorer. Den strategi som Miljöpartiet föreslår är
            i stället att vi inleder hela avvecklingen. Vår strategi innebär
            ett aktivt utnyttjande av marknadsekonomiska styrmedel för huvuddelen
            av kärnkraftsavvecklingen utifrån uppfattningen att alla energislag
            ska betala sina fulla kostnader, naturligtvis inklusive miljökostnader.
            Det borde vara självklart även för ett gammalt parti vars ideologi
            bygger på traditionell marknadsekonomi.
          </note>
          <note>
            Vi vill att kärnkraftselen kompenseras med minskad elanvändning
            genom konvertering från eluppvärmning, genom effektivisering och
            hushållning och genom utbyggnad av ny elproduktion med förnybara
            energislag. Vi anser att den svenska atomansvarighetslagstiftningen
            ska revideras med inriktning mot att kärnkraftsproducenterna ska
            betala sina egna riskkostnader och ta ett fullt skadeståndsansvar
            i händelse av en reaktorolycka. Det är orimligt att de som investerar
            i solvärme, vindkraft eller biobränsen ska bekosta sina egna försäkringar,
            medan ägare av kärnkraftverk ska undantas från den skyldigheten.
            Det är vi skattebetalare som ska stå för fiolerna om någonting
            händer. Är det det som är marknadsekonomi, moderater?
          </note>
          <note>
            Vi ser goda utvecklingsmöjligheter för hushållning, effektivisering,
            biobränslen, stor- och småskalig vindkraft och för modern solvärme
            och solcellsteknik. Höjda energiskatter inom ramen för en skatteväxling
            är det viktigaste enskilda styrmedlet för att få till en omställning
            av energisystemet. Elanvändningen ökar, och det beror på låga
            elpriser. Detta är ju helt självklart och någonting som alla borde
            förstå. Kära kolleger, varför inte lägga på skatt så att elen
            blir dyrare? Den skatten skulle vi kunna använda till att få fler
            händer i vården, mer personal i skolan. Dessutom skulle arbetsintensiva
            verksamheter, goda verksamheter, få en ökad lönsamhet och ge möjlighet
            till att anställa fler folk och få ett bättre näringsliv. Varför
            inte, mina vänner, lägga mer skatt på elkraften och på energin
            över huvud taget, så att vi uppnår goda samhällsmål? Skatteväxlingen
            rättar till konkurrenskraften mellan olika energislag samtidigt
            som den gör elförbrukning dyrare och därmed ger en vilja till
            energibesparing och effektivisering. Skatten på kärnkraftsel måste
            höjas i enlighet med detta resonemang.
          </note>
          <note>
            Syftet med den höjda produktionsskatten på kärnkraftsel är framför
            allt att sätta kronor och ören på kort- och långsiktiga miljöeffekter
            och risker som finns i hela kärnbränslekedjan. De betalar inte
            för kärnkraften som det är nu. På något sätt måste farorna för
            människor och natur i samband med uranbrytning och senare i alla
            led av transporter, elproduktion och avfallshantering göras synliga
            på konsumentens elräkning.
          </note>
          <note>
            Som komplement till skatteväxling behövs naturligtvis också andra
            styrmedel i form av lagstiftning, statliga bidrag till investeringar,
            forskning m.m. En rimlig bedömning är att de rika industriländerna,
            som bara omfattar 20 % av jordens befolkning, måste halvera sin
            energianvändning om vi ska klara vår gemensamma överlevnad. Miljöpartiet
            hävdar bestämt att en utveckling som inte håller för att ge framtida
            generationer välstånd är inte värd namnet.
          </note>
          <note>
            Vi hävdar, fast det kan uppfattas som obekvämt, att alla människor
            på jorden har rätt till ett rättvist miljöutrymme per person och
            att vi alla måste lära oss att leva på ett sätt så att alla kan
            leva alltid. Detta medför att vi i vår del av världen måste ändra
            livsstil. Ingenting säger heller att en hållbar livsstil ger en
            sämre välfärd, förmodligen är det tvärtom.
          </note>
          <note>
            Effektivisering av energianvändning är därför en viktig - den
            viktigaste - faktorn. Men det kräver att samhället styrs främst
            genom ekonomiska styrmedel på ett sätt att det blir lönsamt att
            energiomsättningen hålls på en från ett globalt perspektiv hållbar
            nivå.
          </note>
          <note>
            Anf. 9 Näringsminister BJÖRN ROSEN-
          </note>
          <note>
            GREN (s):
          </note>
          <note>
            Herr talman! En målmedveten satsning på utveckling av förnybar,
            miljövänlig och konkurrenskraftig energi är en väsentlig del i
            regeringens energipolitiska strategi. Huvudinriktningen är att
            minska kostnaderna för att utnyttja de förnybara energislagen
            så att dessa blir ekonomiskt bärkraftiga alternativ till kärnkraft
            och fossila bränslen. Samverkan mellan staten, näringslivet och
            forskningssamhället betonas.
          </note>
          <note>
            I Sverige har vi valt att först utveckla tekniken och sedan när
            den är mogen bygga i stor skala. Det har vi gjort därför att svenska
            konsumenter värdesätter billig el. Eftersom vi, till skillnad
            från många andra länder, har ett praktiskt taget fossilfritt elproduktionssystem
            behöver vi inte av klimatpolitiska skäl avveckla äldre anläggningar
            och bygga nytt.
          </note>
          <note>
            Nu har vi visserligen också ett bidragsprogram för befintlig
            teknik. Detta eftersom vi behöver bygga för ny kraft för att kompensera
            för bortfallet från Barsebäck. Men vi har tid att satsa på ny
            teknik. Det gör vi i beprövad svensk tradition i samverkan mellan
            staten och näringslivet.
          </note>
          <note>
            På senare tid har svensk industri fått fram flera nya spännande
            tekniska system, både för produktion och överföring av el. Vindkraftssystem
            som ställer i utsikt 20 % högre elproduktion jämfört med tidigare
            gör det ekonomiskt möjligt att ansluta avlägsna vindkraftverk
            direkt till de nationella kraftnäten. Nu är vi äntligen inne i
            ett skarpt läge. Vindkraften är nu på väg mot målet att konkurrera
            med ny fossilbaserad produktion. Jag tänker därför, för det första,
            nu ta initiativ till en fördjupad diskussion med olika intressenter
            inom området. Jag ser framför mig ett samarbete för att snabbt
            komma i gång med en demonstration av den nya tekniken. Inom en
            snar framtid kommer jag därför att bjuda in aktörerna på detta
            område till konkreta samtal.
          </note>
          <note>
            Jag kan för det andra redan nu avisera att jag avser att i vårpropositionen
            återkomma med konkreta åtgärder för att ytterligare påskynda utvecklingen
            inom vindkraftsområdet. Under tiden som vi skaffar oss teknisk
            erfarenhet ska vi förbereda marken för kommande investeringar.
            Vi hör ofta höga röster om de många hinder som finns för att bygga
            vindkraft, men det är många kommuner i Sverige som ligger i startgroparna
            för att få del av investeringar som kommer. Det pågår förberedelser
            både till havs och till fjälls. Hinder undanröjs hela tiden. Regeringen
            bidrar aktivt till detta, och jag ska nämna några exempel.
          </note>
          <note>
            Långsiktiga stabila förutsättningar för en fortsatt utbyggnad
            av vindkraften i Sverige är ett lika viktigt inslag som en tydlig
            satsning på teknikutveckling. Av detta skäl har jag givit Energimyndigheten
            i uppdrag att ta fram planeringsmål för vindkraften samt se över
            behov och kostnader för nätförstärkningar.
          </note>
          <note>
            Därutöver pågår ett arbete för att tekniskt utforma ett nytt
            marknadsbaserat system för att främja förnybar elproduktion. Det
            ska bygga på handel med gröna certifikat, vilket ska kombineras
            med en skyldighet att köpa eller leverera en viss mängd el från
            förnybara energikällor.
          </note>
          <note>
            Regeringen har också tillsatt en arbetsgrupp med uppgift att
            genomföra en studie om de övergripande förutsättningarna för lokalisering
            av vindkraftverk till havs- och fjällområden.
          </note>
          <note>
            Jag tror att jag med dessa åtgärder tydligt visar regeringens
            ansvarsfulla strategi även för utvecklingen av förnybar elproduktion.
            Jag tror på vindkraftens potential och framtid i Sverige när jag
            ser att den kan utvecklas på ett sätt som är gynnsamt för konsumenterna,
            ur såväl ekonomisk som social och miljömässig synvinkel. Regeringen
            avser, herr talman, att i den energipolitiska propositionen våren
            2002 presentera en sammanhållen strategi för vindkraftens framtid.
          </note>
          <note type="speaker">
            Anf. 10 MIKAEL ODENBERG (m):
          </note>
          <note>
            Herr talman! Låt mig inleda med att påpeka att huvudskälet till
            att Björn Rosengren ska komma med en serie förslag i vårpropositionen
            är att de energipolitiska program som riksdagen fattade beslut
            om i samband med 1997 års energipolitiska beslut i allt väsentligt
            är ett misslyckande.
          </note>
          <note>
            I sin inledning framställde Björn Rosengren visserligen, förmodligen
            mot bättre vetande, programmen som framgångsrika. Men de hade
            saboterats, som han uttryckte det, av fallande elpriser.
          </note>
          <note>
            Jag vill gärna ta tillfället i akt att markera att för
          </note>
          <note>
            Moderata samlingspartiet är det inte en nackdel att svensk industri
            och svenska hushåll har låga elpriser.
          </note>
          <note>
            Stora delar av Björn Rosengrens inledningsanförande - jag återgår
            till det, för det senaste anförandet var mest ett pressmeddelande
            om vårbudgeten och energipropositionen 2002 - var utformade som
            ett försvar för att man inte kan lägga ned Barsebäck 2, som man
            hade tänkt sig. Det är lätt patetiskt att höra för den som har
            lite perspektiv bakåt.
          </note>
          <note>
            Jag hade anledning att diskutera energifrågorna och energibeslutet
            med Björn Rosengrens företrädare
          </note>
          <note>
            Anders Sundström. Lika trosviss som Sundström var då, när han
            ville lägga ned Barsebäck 1, är Rosengren nu när han de facto
            säger att Sundström hade fel
          </note>
          <note>
            1997.
          </note>
          <note>
            Varje argument som Björn Rosengren använde i sitt inledningsanförande
            för att man inte alls ska lägga ned Barsebäck 2, som det var tänkt,
            är argument som är giltiga mot nedläggningen av Barsebäck 1. Det
            var också argument som jag använde i debatten med
          </note>
          <note>
            Björn Rosengrens företrädare.
          </note>
          <note>
            Jag vill upprepa den fråga jag ställde tidigare: Avser regeringen
            att agera mot den danska miljödumpning som både skadar Sveriges
            miljö genom omfattande utsläpp från danska smutsiga kolkraftverk
            och skadar den svenska energiproduktionsapparaten? Jag skulle
            kunna vidga frågan och formulera den så här:
          </note>
          <note>
            Avser regeringen över huvud taget att märkas i nordisk eller
            europeisk energipolitik?
          </note>
          <note>
            Sanningen är den att Björn Rosengren inte är landets energiminister
            i de sammanhangen. Nej, det är statssekreterare Lars Rekke som
            är Sveriges energiminister utåt. Björn Rosengren har inte varit
            på ett enda ministerrådsmöte i sin egenskap av energiminister,
            utan han har skickat statssekreteraren varje gång. Hur länge ska
            detta fortgå? Ska statssekreteraren svara för det svenska ordförandeskapet
            också?
          </note>
          <note>
            Jag säger inte att det är till nackdel för Sverige att
          </note>
          <note>
            Björn Rosengren låter Rekke åka i stället, men det kunde vara
            intressant att höra om den formelle energiministern Björn Rosengren
            inte tycker att han har någon roll att fylla i den egenskap han
            ändå har att i den svenska regeringen vara föredragande i energifrågor.
          </note>
          <note>
            Låt mig också bara till sist säga till Ingegerd Saarinen att
            det är inte så att kärnkraftens riskkostnader är subventionerade
            av staten. Det bygger på en missuppfattning. Att kärnkraften har
            ett begränsat försäkringsansvar till följd av internationella
            konventioner har försäkringstekniska orsaker, framför allt att
            det inte finns tillräckligt utrymme på den kommersiella försäkringsmarknaden.
            Men det är väldigt lätt att teoretiskt beräkna vad riskförsäkringspremierna
            skulle ha varit om det försäkringsutrymmet hade funnits tillgängligt.
            De beräkningarna ger vid handen att det är fråga om mycket blygsamma
            belopp - belopp som många gånger om ryms inom ramen för den särskilda
            produktionsskatt som vi i Sverige tar ut på kärnkraftsproducerad
            el. Det argumentet håller inte.
          </note>
          <note>
            Tvärtom tyder alla internationella undersökningar på att kärnkraften
            har lägre externa kostnader än de flesta andra energislag.
          </note>
          <note type="speaker">
            Anf. 11 LENNART VÄRMBY (v):
          </note>
          <note>
            Herr talman! Man blir lite brydd och ställd. Här begärs en extra
            debatt på grund av ett prekärt läge för svensk energiförsörjning.
            Eftersom Moderaterna har begärt debatten blir deras ansvar extra
            stort. Och så blir det ett återfall i skyttegravar, 20 år gamla,
            med tugg om kärnkraften och på sluttampen lite nytt om vem som
            eventuellt skulle vara energiminister formellt sett. Jag tycker
            inte att det är värt en extra debatt.
          </note>
          <note>
            En icke oväsentlig del av den svenska energiförsörjningen, som
            jag försökte säga i mitt första inlägg, är transportsidan. Ett
            av de stora problemen i Europa och Sverige är att transporterna
            ökar och utsläppen därifrån ökar. Vad kan vi göra åt det? Jag
            tycker att man i första hand ska diskutera viljeinriktning och
            färdriktning. Det borde man kunna vara överens om, även utanför
            s, v och c, som ju står bakom energiöverenskommelsen.
          </note>
          <note>
            Man blir också brydd över beskyllningarna, direkt och outtalade,
            för att vi skulle undvika koldioxidutsläppen om vi inte hade stängt
            Barsebäck 1 och låter bli att stänga Barsebäck 2. Det är en fri
            marknad,
          </note>
          <note>
            Mikael Odenberg. På denna fria marknad råder kapitalismens hänsynslösa
            konkurrenslagar: lägst pris vinner. Då vinner smutsig tysk och
            dansk kolkraft, som läget är i dag.
          </note>
          <note>
            Det är därför vi i Vänsterpartiet kräver internationella överenskommelser
            så att det blir lika villkor, så att man inte kan dumpa. Danskarna
            är faktiskt inte helt korkade. Även de har satt i gång en miljöomställning,
            så de är på väg.
          </note>
          <note>
            Jag kan inte heller förstå dem på den borgerliga kanten. I dag
            var det Inger Strömbom från Kristdemokraterna som tog upp att
            om vi privatiserar och börsnoterar Vattenfall skulle det helt
            plötsligt bli bättre. Men den smutsiga kolkraft man äger i Tyskland
            blir inte renare därför att den ägs av ett börsnoterat företag.
          </note>
          <note>
            Jag hoppas och tror på en framtida mycket bättre debatt, på en
            högre nivå. Vi har stöd i näringslivet.
          </note>
          <note>
            Många företag är miljöcertifierade och kräver att vi inför politiska
            regler som gynnar exempelvis miljömärkt el. Den miljömärkta elen
            innehåller inte uran och inte fossil, Mikael Odenberg.
          </note>
          <note type="speaker">
            Anf. 12 INGER STRÖMBOM (kd):
          </note>
          <note>
            Herr talman! Näringsministern sade sig känna glädje och stolthet
            över den förda energipolitiken. De orden skulle jag nog inte använda
            om jag var i Björn
          </note>
          <note>
            Rosengrens kläder. Det behövs fler åtgärder, akuta åtgärder.
          </note>
          <note>
            Jag nämnde förut behovet av ökad överföringskapacitet och behovet
            av realism och analys inför en fortsatt stängning av kärnkraften.
            Jag ifrågasatte möjligheten att klara en stängning av Barsebäck
            2 under de kommande åren.
          </note>
          <note>
            Därutöver behöver vi ett helt nytt energiskattesystem, som inte
            hämmar produktion av mer el, som dagens system. I kraftvärmeverken
            finns t.ex. kapacitet som inte nyttjas på grund av skattesystemets
            utformning. Ett nytt skattesystem behöver vi, och det måste också
            premiera förnybara energislag på fossilbränslenas bekostnad.
          </note>
          <note>
            Sverige måste som EU-nation mycket mer kraftfullt än i dag driva
            frågan om en miniminivå på koldioxidskatt inom EU. De svenska
            energiskatterna kan inte heller ligga alltför högt i förhållande
            till våra konkurrentländers, för då försvagas industrins konkurrenskraft
            och investeringar kommer kanske att förläggas till andra länder.
            Det behövs också en justering av spelreglerna efter avregleringen
            på elmarknaden.
          </note>
          <note>
            Herr talman! Den förda energipolitiken är minst sagt ryckig och
            oförutsägbar. Vad Sverige behöver är en ny energipolitik som präglas
            av realism och långsiktighet.
          </note>
          <note type="speaker">
            Anf. 13 ESKIL ERLANDSSON (c):
          </note>
          <note>
            Herr talman! Man kan inte annat än låta sig imponeras av moderaterna,
            inte av klokheten i deras förslag eller deras energipolitik utan
            av den envishet med vilken de bedriver sin politik. Moderaterna
            hävdar gång på gång att den omställning och den avreglering som
            nu är i gång är en risk vad gäller svensk energiförsörjning. Så
            är det inte, Mikael Odenberg.
          </note>
          <note>
            Avregleringen och omställningen är en möjlighet för
          </note>
          <note>
            Sverige. Tyvärr verkar det som om ni moderater, som marknadslösningarnas
            förespråkare nummer ett, inte har förstått innebörden i den avreglering
            som genomfördes 1996.
          </note>
          <note>
            Den import som nu sker av elenergi sker på marknadens villkor.
            Man skulle av moderaternas resonemang kunna dra slutsatsen att
            moderaterna är beredda att återgå till att reglera elmarknaden
            för att på så sätt enligt er uppfattning minska importen av elproducerande
            kol och oljebaserad el och därigenom återigen säkra monopolmarknaden
            för kraftbolagen. Eller vad är det ni är ute efter, Mikael Odenberg?
          </note>
          <note>
            Jag utgår ifrån att även moderaterna i framtiden vill att kärnkraften
            ska ersättas med förnybar energiproduktion. Frågan är hur moderaterna
            har tänkt att alternativen ska komma fram och i vilken takt. Det
            är nödvändigt, Mikael Odenberg, att fortsätta avregleringen och
            den nu påbörjade omställningen av svensk energiproduktion. Tack,
            herr talman!
          </note>
          <note type="speaker">
            Anf. 14 EVA FLYBORG (fp):
          </note>
          <note>
            Herr talman! Ett beslut grundat på 1980 års folkomröstning och
            tekniska utvecklingsnivå gäller för svensk energipolitik även
            i dag. Men då måste man ställa sig frågan: Är detta rimligt? Hur
            lång tid är rimligt? Är 20 år rimligt, 30 år eller var ska vi
            dra gränsen för hur länge man ska följa ett folkomröstningsresultat?
          </note>
          <note>
            Vi i Folkpartiet anser för vår del att det är dags att dra den
            gränsen nu. Det är orimligt att dagens, men också morgondagens,
            energipolitik ska styras utifrån en 20 gammal folkomröstning och
            de förhållanden som då var kända.
          </note>
          <note>
            Utformningen av energipolitik måste självfallet påverkas av de
            nya omständigheter som har tillkommit. Energifrågornas globala
            karaktär, inte minst genom växthuseffekten, blir allt tydligare.
            En stor del av svensk basindustri är beroende av god tillgång
            till el, men också den nya datorbaserade delen av ekonomin är
            beroende av detta. Elförbrukningen kommer att öka, inte minska.
            Likaså har bedömningen av de svenska kärnkraftsreaktorernas tekniska
            livslängd förändrats väsentlig jämfört med vad man trodde för
          </note>
          <note>
            25 år sedan. Den svenska elmarknaden har avreglerats, och elkunderna
            har därigenom fått en större makt att påverka de produkter och
            tjänster som erbjuds. Dessutom är det rimligt att dagens väljarkår
            inte ska kunna påverka energipolitiken utan att denna nästan dogmatiskt
            ska styras av folkomröstningen 20
          </note>
          <note>
            år tillbaka i tiden.
          </note>
          <note>
            En rationell energipolitik främjas bäst genom en fri energiproduktion.
            Staten ska uppställa krav beträffande hälsa, säkerhet och miljö
            och kontrollera att kraven uppfylls, samt att främja en ny forskning
            och utveckling. Staten ska inte förbjuda någon specifik teknik
            för en energiproduktion om den uppfyller miljö- och säkerhetskrav.
          </note>
          <note>
            Folkpartiets rena energipolitik står långt ifrån regeringens
            satsning på smutsig tysk brunkol och smutsig dansk olja.
          </note>
          <note>
            Herr talman! Det blev dyrt för Sverige att regeringen Persson
            fortsatte att regera. Det är skattebetalarna som får betala priset,
            som vanligt.
          </note>
          <note type="speaker">
            Anf. 15 INGEGERD SAARINEN (mp):
          </note>
          <note>
            Herr talman! Mikael Odenberg sade i sitt första inlägg att den
            el som inte produceras av Barsebäck ersätts med smutsig kolkraft
            från Tyskland och Danmark. Det är så att kärnkraftverken har minskat
            sin produktion avsevärt, och det är betydligt mer än vad den minskade
            elen från Barsebäck står för. Jag undrar hur Odenberg får den
            ekvationen att gå ihop. Tror
          </note>
          <note>
            Odenberg att om Barsebäck inte hade stängts skulle situationen
            ha varit annorlunda och att vi skulle ha importerat mindre? Om
            kärnkraftverken känner sig tvungna att reglera ned därför att
            de inte får ekonomi på sin kärnkraft blir det väl inte bättre
            av att det finns mer kärnkraft som de måste reglera ned? Dessutom
            kom den smutsiga kolkraft, som Odenberg sade kom från Tyskland
            och Danmark, inte från Danmark och
          </note>
          <note>
            Tyskland, den kom från Norge och var vattenkraft.
          </note>
          <note>
            85 % importen kom från Norge, och det handlar om vattenkraft.
            Naturligtvis skulle det i ett perfekt marknadsekonomiskt system
            också på marginalen ge mer kolproduktion men vi har inte ett perfekt
            marknadsekonomiskt system än, så det blir faktiskt inte så.
          </note>
          <note>
            Det här talet om vår miljövänliga kraft i Sverige, vår miljövänliga
            kärn- och vattenkraft är ett otroligt påstående. Inga som helst
            utsläpp till luft och vatten från kärnkraften - är det verkligen
            någonting som
          </note>
          <note>
            Mikael Odenberg står för? Att vattenkraften inte har några som
            helst miljöeffekter är ett otroligt påstående.
          </note>
          <note>
            Transportpolitiken, som är det som sprider mest utsläpp av allt,
            angriper inte moderaterna ett endaste dugg. Tvärtom vill de sänka
            bensinpriset med 2 kr.
          </note>
          <note>
            Det är fantastiskt!
          </note>
          <note>
            Anf. 16 Näringsminister BJÖRN ROSEN-
          </note>
          <note>
            GREN (s):
          </note>
          <note>
            Herr talman! Först vill jag komma med det påståendet att det
            är få länder, om något, som har lyckats så väl att gå från de
            gamla klassiska energikällorna till förnybara som vi har gjort.
            Det är få länder som har satsat så mycket på forskning. Jag vill
            också påstå att det är få länder som har så billig energi som
            Sverige har. Det är få länder som har så stor tillgång till elenergi
            som Sverige har. Det tycker jag att vi alla kan erkänna här. Och
            det har också framgått av debatten.
          </note>
          <note>
            Att som Eva Flyborg påstå att ett ökat importbehov på några minuter
            på förmiddagen den 5 februari har förändrat konsekvenserna för
            miljön är naturligtvis befängt. Att tala om ton om koldioxid när
            det handlar om fem minuter. Var finns sansen, och var finns förnuftet?
            Det kanske är tur att Folkpartiet inte tog över regeringsmakten.
            Då vet man aldrig hur det skulle ha slutat.
          </note>
          <note>
            När det sedan gäller Inger Strömboms tal om beslutet om stängning
            och analys vill jag påstå att, vilket kammare vet, stängningen
            grundas på ett mycket omfattande underlag från den parlamentariska
            energikommissionen med både ekonomiska och miljömässiga konsekvensbeskrivningar.
            De fanns självklart. Det är det vi måste ha också när vi någon
            gång ska stänga den andra reaktorn.
          </note>
          <note>
            När det sedan gäller Mikael Odenberg, Barsebäck och ersättning
            med dansk kolkraft bygger det samlade nordiska elsystemet på handeln
            med norsk och svensk vattenkraft samt finsk och dansk värmekraft.
            Jag vill understryka att detta system innebär stora miljömässiga
            och ekonomiska fördelar för alla parter. Det är dock viktigt att
            handeln sker med samma konkurrensförutsättningar och med lika
            stränga miljökrav. Det pågår i Danmark ett arbete med att reformera
            lagstiftningen i hela området, och denna process har två huvudsyften:
            dels att säkerställa att nödvändiga hänsyn tas till miljön så
            att Danmark kan uppfylla sina internationella miljöåtaganden,
            dels att möjliggöra en liberalisering av hela energisektorn i
            syfte att uppfylla
          </note>
          <note>
            EG:s el- och gasdirektiv.
          </note>
          <note>
            Jag kan ju oroa Mikael Odenberg genom att säga:
          </note>
          <note>
            Jag är energiminister. Jag deltar aktivt i det arbetet både på
            europeiskt och på nordiskt håll.
          </note>
          <note>
            Jag vill också påstå - vilket även har sagts här från talarstolen
            i dag - att avregleringen har inneburit att den svenska elmarknaden
            är en av Europas mest effektiva. Elpriserna i Sverige är vid en
            internationell jämförelse mycket låga, och det är ett resultat
            av att vi socialdemokrater drivit en ansvarsfull marknadsinriktad
            politik.
          </note>
          <note>
            Avslutningsvis: Vi måste faktiskt lyfta oss från den svenska
            ankdammsdiskussionen som förs när det gäller handeln med Danmark.
            Vi är en del av Europa.
          </note>
          <note>
            Tillsammans med andra länder utvecklar vi ett gemensamt elmarknadssystem.
            Under det svenska ordförandeskapet har vi möjlighet att ta ytterligare
            steg mot en gemensam marknad.
          </note>
          <note type="speaker">
            Anf. 17 MIKAEL ODENBERG (m):
          </note>
          <note>
            Herr talman! Att döma av Värmbys, Erlandssons och Saarinens inlägg
            har jag betydande brister i min pedagogiska förmåga. Jag tyckte
            att jag ägnade en betydande del av mitt inledningsanförande åt
            att bejaka den avreglering som har skett och kritisera de återfall
            som riksdagen har gjort sig skyldig till i gamla tiders plantänkande.
          </note>
          <note>
            Jag har inga synpunkter på om Sydkraft lägger ned en reaktor
            någonstans. Men jag har invändningar mot att Sveriges riksdag
            fattar beslut om hur produktionen ska se ut i olika delar av landet.
          </note>
          <note>
            I mitt inledningsanförande hade jag ambitionen att presentera
            några av de viktiga förändringar av energipolitiken som vi moderater
            förespråkar. Den ambitionen har jag levt upp till, även om jag
            inte har fått några kommentarer om saken från Björn Rosengren.
          </note>
          <note>
            Jag hade också förhoppningen att få besked om regeringens energipolitik.
            Där har förhoppningarna kanske inte riktigt infriats. Björn Rosengren
            skulle visst återkomma i vårbudgeten och i en energiproposition
            2002, så jag får väl ge mig till tåls.
          </note>
          <note>
            Beskedet att det är Björn Rosengren och inte Lars
          </note>
          <note>
            Rekke som är energiminister är nog mer oroande än lugnande.
          </note>
          <note>
            Jag vill till sist upprepa de fem punkter som vi tycker är viktiga
            att få till stånd förändringar av i den svenska energipolitiken.
          </note>
          <note>
            · Avveckla subventionerna till befintlig energiteknik.
          </note>
          <note>
            · Ta bort tankeförbudet.
          </note>
          <note>
            · Ta bort förbudet mot att uppföra nya kärnkraftsreaktorer i
            Sverige.
          </note>
          <note>
            · Börsnotera Vattenfall.
          </note>
          <note>
            · Agera mot den danska miljödumpning som innebär att de danska
            kolkondenskraftverken inte producerar och exporterar på lika villkor
            som gäller för inhemska, svenska kraftproducenter. Det är till
            skada både för svensk kraftproduktion och för vår miljö.
          </note>
          <note>
            Anf. 18 Näringsminister BJÖRN ROSEN-
          </note>
          <note>
            GREN (s):
          </note>
          <note>
            Herr talman! Det energipolitiska programmet är ett av regeringens
            viktigaste instrument för omställning av energisystemet. Utvecklingen
            av vindkraftstekniken är ett bra exempel på de goda resultat som
            har uppnåtts. Programmet vidareutvecklas kontinuerligt mot bakgrund
            av vunna erfarenheter och av utvecklingen i vår omvärld.
          </note>
          <note>
            Samtidigt måste man hålla i minnet att avreglering och internationalisering
            av elmarknaden ställer nya krav på alla aktörer. Det gäller också
            staten. Nya typer av styrmedel kommer att behövas. Ett exempel
            är arbetet med att utforma ett marknadsbaserat system för att
            främja produktion och handel med förnybar el.
          </note>
          <note>
            Ett sådant system måste för att kunna fungera utformas så att
            det står i samklang med de grundläggande villkoren för hela elmarknadens
            funktionssätt. Ett annat exempel är utveckling av marknadsmässiga
            lösningar för att garantera tillgång på effekt och minska risken
            för elavbrott.
          </note>
          <note>
            Det är också av vital betydelse att ramvillkor för elmarknaden
            utformas i internationellt samarbete. Ett sådant arbete bedrivs
            just nu mycket aktivt inom
          </note>
          <note>
            Norden, inom Östersjöregionen och inom EU.
          </note>
          <note>
            En annan ansvarsfull energipolitik måste utformas i ett långsiktigt
            perspektiv och med utblick mot vår omvärld. Endast då kan vi klara
            den utmaning som omställningen av energisystemet innebär.
          </note>
          <note>
            Tack för debatten, herr talman och ärade ledamöter i kammaren!
          </note>
          <note>
            Överläggningen var härmed avslutad.
          </note>
          <note>
            2 § Anmälan om fördröjda svar på interpellationer
          </note>
          <note>
            Till riksdagen hade inkommit följande skrivelser:
          </note>
          <note>
            Interpellation 2000/01:266
          </note>
          <note>
            Till riksdagen
          </note>
          <note>
            Interpellation 2000/01:266 av Helena Bargholtz om äldre kvinnors
            vård och behandling.
          </note>
          <note>
            Interpellationen kommer att besvaras tisdagen den
          </note>
          <note>
            13 mars 2001.
          </note>
          <note>
            Skälet till dröjsmålet är beredningen inom departementet.
          </note>
          <note>
            Stockholm den 7 mars 2001
          </note>
          <note>
            Utbildningsdepartementet
          </note>
          <note>
            Thomas Östros
          </note>
          <note>
            Interpellation 2000/01:275
          </note>
          <note>
            Till riksdagen
          </note>
          <note>
            Interpellation 2000/01:275 av Margareta Andersson (c) om lönebidragets
            framtid.
          </note>
          <note>
            Interpellationen kommer att besvaras den 13 mars
          </note>
          <note>
            2001.
          </note>
          <note>
            Skälet till dröjsmålet är att det har varit svårt att hitta en
            debattdag som passat både interpellanten och statsrådet.
          </note>
          <note>
            Stockholm den 6 mars 2001
          </note>
          <note>
            Näringsdepartementet
          </note>
          <note>
            Björn Rosengren
          </note>
          <note>
            Enligt uppdrag
          </note>
          <note>
            Dag Ekman
          </note>
          <note>
            Expeditionschef
          </note>
          <note>
            Interpellation 2000/01:242
          </note>
          <note>
            Till riksdagen
          </note>
          <note>
            Interpellation 2000/01:242 av Kent Härstedt (s)
          </note>
          <note>
            om sjösäkerhet.
          </note>
          <note>
            Interpellationen kommer att besvaras den 13 mars
          </note>
          <note>
            2001.
          </note>
          <note>
            Skälet till dröjsmålet är på grund av resor.
          </note>
          <note>
            Stockholm den 6 mars 2001
          </note>
          <note>
            Näringsdepartementet
          </note>
          <note>
            Mona Sahlin
          </note>
          <note>
            Enligt uppdrag
          </note>
          <note>
            Dag Ekman
          </note>
          <note>
            Expeditionschef
          </note>
          <note>
            Interpellation 2000/01:290
          </note>
          <note>
            Till riksdagen
          </note>
          <note>
            Interpellation 2000/01:290 av Henrik S Järrel om försvarsmaterielaffärer
            med andra länder.
          </note>
          <note>
            Interpellationen kommer att besvaras tisdagen den
          </note>
          <note>
            27 mars 2001.
          </note>
          <note>
            Skälet till dröjsmålet är att vi inte har kunnat finna en debattdag
            som passar interpellanten.
          </note>
          <note>
            Stockholm den 6 mars 2001
          </note>
          <note>
            Försvarsdepartementet
          </note>
          <note>
            Björn von Sydow
          </note>
          <note>
            Enligt uppdrag
          </note>
          <note>
            Ingvar Åkesson
          </note>
          <note>
            Expeditions- och rättschef
          </note>
          <note>
            Interpellation 2000/01:277
          </note>
          <note>
            Till riksdagen
          </note>
          <note>
            Interpellation 2000/01:277 av Kerstin-Maria Stalin (mp) om fokus
            på asylrätten.
          </note>
          <note>
            Interpellationen kommer att besvaras fredagen den 30 mars 2001.
          </note>
          <note>
            Skälet till dröjsmålet är utlandsresor och ordförandeskapsrelaterade
            engagemang.
          </note>
          <note>
            Stockholm den 5 mars 2001
          </note>
          <note>
            Utrikesdepartementet
          </note>
          <note>
            Maj-Inger Klingvall
          </note>
          <note>
            Interpellation 2000/01:272
          </note>
          <note>
            Till riksdagen
          </note>
          <note>
            Interpellation 2000/01:272 av Ola Karlsson (m)
          </note>
          <note>
            om public service-företagens oberoende.
          </note>
          <note>
            Interpellationen kommer att besvaras tisdagen den
          </note>
          <note>
            3 april 2001.
          </note>
          <note>
            Skälet till dröjsmålet är att vi inte kunnat finna en tidigare
            debattdag som passar både interpellanten och mig.
          </note>
          <note>
            Stockholm den 7 mars 2001
          </note>
          <note>
            Kulturdepartementet
          </note>
          <note>
            Marita Ulvskog
          </note>
          <note>
            3 § Svar på interpellation 2000/01:267 om landstingen
          </note>
          <note type="speaker">
            Anf. 19 Socialminister LARS ENGQVIST (s):
          </note>
          <note>
            Herr talman! Leif Carlson har frågat mig vilka åtgärder jag ämnar
            vidta så att landstingen använder pengarna till de åtgärder de
            är ämnade för inom de mest problemfyllda områdena. Leif Carlsson
            har vidare frågat om vilka åtgärder jag ämnar vidta så att någon
            utveckling inom de angivna områdena sker.
          </note>
          <note>
            I samband med den Nationella handlingsplanen för utveckling av
            hälso- och sjukvården (prop.
          </note>
          <note>
            1999/2000:149) aviserade regeringen ett resurstillskott till
            hälso- och sjukvården om sammanlagt 9
          </note>
          <note>
            miljarder kronor under åren 2001-2004. Regeringen pekade i handlingsplanen
            ut en angelägen inriktning för utvecklingen av hälso- och sjukvården;
            förstärkningar av landstingens primärvård, förbättring av hälso-
            och sjukvårdsinsatserna i den kommunala primärvården, förbättrat
            stöd till barn, ungdomar och äldre med psykisk ohälsa och till
            personer med psykiska funktionshinder samt att öka mångfalden
            av vårdgivare inom vården och omsorgen. Regeringen har vidare
            i ett utvecklingsavtal med Landstingsförbundet och Svenska Kommunförbundet
            kommit överens om insatser i linje med den önskade inriktningen.
            Anpassningen till lokala förhållanden är viktig och ska, enligt
            utvecklingsavtalet, ske genom att varje landsting tar fram lokala
            handlingsplaner. Vidare har regeringen gett Socialstyrelsen i
            uppdrag att följa upp och utvärdera satsningen med årlig rapportering.
          </note>
          <note>
            Detta innebär att den nationella handlingsplanen och resurstillskottet
            ska ses tillsammans med utvecklingsavtalet, de lokala handlingsplanerna
            i landstingen och i kombination med en systematisk uppföljning
            och utvärdering.
          </note>
          <note>
            Vad jag har erfarit pågår, med stöd av Landstingsförbundet, ett
            intensivt arbete inom landstingen med att utarbeta de lokala handlingsplanerna.
            Jag har också uppfattat en mycket positiv inställning från landstingens
            sida till att genomföra det förändringsarbete som krävs för att
            förverkliga handlingsplanen.
          </note>
          <note>
            Landstingen ska redovisa sina handlingsplaner till
          </note>
          <note>
            Socialstyrelsen senast den 31 december i år. Socialstyrelsen
            kommer under innevarande år bl.a. att genomföra en base-line-studie
            för att få underlag för sin uppföljning och utvärdering. Den 30
            juni 2002 ska
          </note>
          <note>
            Socialstyrelsen redovisa sin första årliga uppföljning till regeringen.
            Dessutom är en kontrollstation inlagd år 2003. I samband med denna
            ska en bedömning göras av hur de avsatta medlen har använts och
            vilken effekt de har i verksamheten.
          </note>
          <note>
            Jag är övertygad om att vi med denna kombination av åtgärder
            kommer att åstadkomma en utveckling av hälso- och sjukvården i
            linje med handlingsplanen.
          </note>
          <note type="speaker">
            Anf. 20 LEIF CARLSON (m):
          </note>
          <note>
            Herr talman! Jag får tacka socialministern för svaret.
          </note>
          <note>
            Jag noterar att socialministern har en stark tilltro till att
            pengarna kommer de områden i vården till del som uppfattas som
            särskilda problemområden, som primärvården. Men tyvärr talar ju
            redan nu i början en hel del för att så inte blir fallet. Den
            första miljarden går ju ut i år, och man kan redan se vad landstingen
            tänker göra eller inte göra.
          </note>
          <note>
            Enligt tidningsuppgifter, bl.a. i Primärvårdens
          </note>
          <note>
            Nyheter, struntar nästan en tredjedel av landstingen i riksdagsbeslutet.
            Västernorrland, Västerbotten, Örebro, Dalarna - alla s-landsting
            - drar faktiskt t.o.m.
          </note>
          <note>
            ned på primärvården. De väljer att täcka budgethål i allmänhet
            i stället för att förändra. Även med en vid tolkning av vad socialministern
            i svaret kallar anpassning till lokala förhållanden kan det inte
            anses tillfredsställande.
          </note>
          <note>
            Herr talman! Jag är allvarligt oroad över att den goda svenska
            sjukvården hinner förödas därför att det inte tas ett nationellt
            ansvar för vården. Jag undrar om socialministern inser problemen
            på personalsidan -
          </note>
          <note>
            vantrivsel med att inte kunna bli sedd och att inte kunna nyttja
            sin kompetens - och inser styrkan i de kostnadsdrivande mekanismer
            som verkar, som den demografiska förändringen, mer krävande patienter
            med lägre sjukdomstolerans, arbetskraftsbrist, konkurrens om den
            arbetskraft som kommer att finnas och följderna av den tekniska
            och vetenskapliga utvecklingen. Det är en utveckling som måste
            mötas på ett annat sätt än att tro att om vi bara ger lite mer
            pengar och kör som förut så går det bra.
          </note>
          <note>
            Det finns fortfarande stora möjligheter för svensk sjukvård att
            bli internationellt i särklass, men samtidigt stora risker om
            vi inte tar tag i problemen nu. Då kommer vi snart, om ett par
            år, att stå med en kollapsad vård. Möjligheternas fönster är ännu
            öppet, men det stängs snabbt.
          </note>
          <note>
            Jag tror alltså inte på den väg som valts i den nationella handlingsplanen.
            Den är otillräcklig. Den är förlegad innan trycksvärtan torkat.
            Vidare är den orealistisk när det gäller sättet att öka antalet
            läkare i primärvården. Dessutom delar den ut pengar innan nödvändiga
            förändringsåtgärder har vidtagits - pengar som minskar den nu
            så viktiga förändringsbenägenheten och hindrar den nödvändiga
            utvecklingen.
          </note>
          <note>
            De används lätt på ett annat sätt, vilket vi nu också ser.
          </note>
          <note>
            Men nu har vi planen, och då är det minsta vi kan göra att se
            till att de medel som ändock anslagits till problemområdena faktiskt
            används där. Då är det märkligt att socialministern är så övertygad
            om att landstingen nu plötsligt ska leva upp till överenskommelsen
            om vården. Det har ju inte utmärkt dem tidigare. Och vad som händer
            i de angivna landstingen talar ju starkt för att de inte avser
            att öka vårdinsatserna inom primärvården.
          </note>
          <note>
            Jag tycker att det finns skäl att socialministern agerar för
            att säkra att pengarna används på det sätt som riksdagen faktiskt
            har avsett. Har inte statsrådet någon tanke på att snabbt agera
            mot dessa landsting som så klart bryter mot de intentioner som
            riksdagen uttalat?
          </note>
          <note type="speaker">
            Anf. 21 Socialminister LARS ENGQVIST (s):
          </note>
          <note>
            Herr talman! Jag har förstått att Leif Carlson sätter stor tillit
            till Primärvårdens Nyheter. Tyvärr är det så att den rapportering
            som gjordes i Primärvårdens
          </note>
          <note>
            Nyheter grundar sig på en missuppfattning, nämligen att det avtal
            som har tecknats mellan staten, Landstingsförbundet och Kommunförbundet
            skulle gälla från den 1 januari 2001 och inte, som faktiskt gäller,
            från den 1 januari 2002.
          </note>
          <note>
            Bakgrunden är att vi kom överens om ett avtal med Landstingsförbundet
            om åren 2002 till 2004. För dessa år avsattes 8 miljarder kronor.
            För att förbereda detta arbete får landstingen det här året på
            sig, dvs. att det är i slutet på detta år som de ska redovisa
            sina planer för hur de ska använda pengarna och noggrant redovisa
            hur de ska satsa på primärvården, men också hur de ska klara att
            förstärka psykiatrin och de medicinska insatserna i äldreomsorgen.
          </note>
          <note>
            Den ytterligare miljard som sköts till hade som avsikt att påskynda
            den här processen men var inte villkorad på det sätt som man vid
            Primärvårdens
          </note>
          <note>
            Nyheter trodde. Vi har nämligen ställt ett annat krav som alla
            landsting utom de som Leif Carlsons partikamrater leder - Stockholms
            län och Skåne - försöker att leva upp till, nämligen att komma
            i balans i sina ekonomier. Ska vi få en sjukvård som fungerar
            måste vi ha friska sjukvårdshuvudmän - huvudmän som har kontroll
            på sina ekonomier och balans i sina budgetar.
          </note>
          <note>
            Exempelvis Dalarna, som ligger lägst, har tagit fasta på kravet
            på ekonomisk balans. Där genomförs även i år en rad besparingar.
            Men det är samtidigt det landsting som faktiskt satsar mest på
            primärvården.
          </note>
          <note>
            Därför är Primärvårdens Nyheters redovisning av vad nu som händer
            när det gäller satsningar på primärvården en följd av att landstingen
            allmänt sett försöker pressa ned sina kostnader för att komma
            i ekonomisk balans. Man ska inte ta redovisningar av budgeten
            för
          </note>
          <note>
            2001 som intäkt för att döma ut handlingsplanen.
          </note>
          <note>
            Jag har informerat mig om att det bedrivs ett enormt ambitiöst
            arbete i samarbete mellan de enskilda landstingen och Landstingsförbundet
            för att redovisa planer som lever upp till de krav vi ställer
            i handlingsplanen. Planerna ska redovisas i år. Det är viktigt
            att se till att landstingen verkligen använder de pengar som nu
            skjuts till fr.o.m. 1 januari 2002.
          </note>
          <note>
            Jag är optimistisk. Jag tror att landstingen tar sikte på att
            leva upp till den satsning på primärvården som jag talat om. Om
            alla landsting hade kommit så långt när det gäller fördelning
            av resurser mellan primärvården och övrig vård som landstinget
            i Dalarna har gjort, hade det blivit en mycket bättre fördelning.
            I
          </note>
          <note>
            Dalarna har de andra problem att ta itu med, men när det gäller
            fördelningen mellan primärvården och övrig sjukvård ligger Dalarna
            faktiskt en smula längre fram än andra. Därför kan man inte tolka
            deras allmänna besparingar som att de är ointresserade av primärvård.
          </note>
          <note>
            Men det viktigaste budskapet är att Primärvårdens
          </note>
          <note>
            Nyheter trodde att avtalet gällde från den 1 januari och hade
            detta som utgångspunkt för sin granskning.
          </note>
          <note>
            Det är inte korrekt. Avtalet gäller från den 1 januari nästa
            år. Då finns det anledning att ställa tuffare krav på landstingen
            att leva upp till det som vi har sagt i handlingsplanen.
          </note>
          <note type="speaker">
            Anf. 22 LEIF CARLSON (m):
          </note>
          <note>
            Herr talman! Det må vara så att själva avtalet inte gäller från
            den 1 januari i år. Men man ger ju nu ut en miljard till ett område
            som man har definierat som ett problemområde i många år. Jag vet
            inte hur många år vi har talat om primärvården, att vi ska satsa
            på den och komma till rätta med problemen där, och varje gång
            har det i stort sett kommit på skam.
          </note>
          <note>
            Är det nu så att det har varit enighet om den miljard som nu
            är utdelad, ska den komma primärvården till del. Jag är mycket
            förvånad, för det finns inget landsting, vare sig Dalarna eller
            något annat, som kan säga: Vi har en primärvård som är så bra
            och där tillgängligheten är så god att vi inte behöver vidta andra
            åtgärder.
          </note>
          <note>
            När det nu kommer en miljard från riksdagen med uppdrag att börja
            förbättra och se till att det händer någonting, går man i stället
            ut och säger: Vi drar ned på primärvården och använder pengarna
            till annat. Då har man missuppfattat det hela. Tar vi inte tag
            i detta, tycker jag inte att vi tar vårt nationella ansvar.
          </note>
          <note>
            Den svenska vården har, som jag försökte belysa, stora problem
            men också stora möjligheter. Det fordras nu incitament som gör
            att den utvecklas åt rätt håll. Bland de saker som hämmar utvecklingen
            är just landstingens sätt att agera och de regionala monopol som
            de har på vården. Det hindrar ett bra utnyttjande av de vårdresurser
            som finns. Om vi ser till att det blir ett bra vårdutnyttjande
            av de resurser som finns, kan vi också föra till pengar på ett
            sätt så att det blir verkligt effektivt.
          </note>
          <note>
            Jag tror alltså att det är svagheter i den nationella handlingsplanen
            med de pengar som förs till, för de kommer just att gå till att
            täcka hål eller starta projekt som inte kommer patienterna direkt
            till del. Om riksdagen har lagt fast ett område och sagt att här
            har vi den trånga sektorn, här måste vi göra någonting och se
            till att den fungerar bättre, tycker jag inte att det är tillfredsställande
            att landsting bara några veckor senare säger: Vi anslår mindre
            medel än vad vi har gjort förut, trots att vi får pengar i storleksordningen
            en miljard från riksdagen.
          </note>
          <note type="speaker">
            Anf. 23 Socialminister LARS ENGQVIST (s):
          </note>
          <note>
            Herr talman! Det är alldeles självklart att landstingen ska leva
            upp till de krav som vi ställer i handlingsplanen. Jag försökte
            förklara hur processen går till. Landstingen budget, alltså medlen
            nu, antogs ganska tidigt förra året. Då hade riksdagen inte beslutat
            om en handlingsplan. Riksdagen hade inte preciserat sina krav.
            Den budget som man nu läser av grundar sig i stort sett på beslut
            som fattades förra sommaren under en budgetprocess i landstingen.
          </note>
          <note>
            Om man studerar Dalarna är det intressant att de tar det krav
            på ekonomisk balans som vi har ställt på dem på allvar. Jag tror
            att det långsiktigt är viktigt att man har huvudmän som har sin
            ekonomi under kontroll. Den budget som nu har antagits innebär
            inte en mindre satsning på primärvården om man ser denna som andel
            av Dalarnas sjukvårdskostnader. Det är en allmän neddragning av
            kostnaderna för att komma i ekonomisk balans eftersom man inte
            kan arbeta med stora underskott.
          </note>
          <note>
            Men det viktigaste är att man också i Dalarna nu har startat
            en process för att ytterligare förbättra tillgängligheten i primärvården
            och se hur man ska leva upp till de krav vi ställer. Dalarna har
            ingen primärvård som fungerar perfekt - lika lite som någon annan
            kan säga att de har det. Det krävs ganska mycket i framtiden.
            Men de har sett sin uppgift så att det gäller att komma i ekonomisk
            balans för att få en grund att stå på när det gäller att bygga
            ut primärvården framöver. Vi kommer att kunna bedöma hur landstingen
            lever upp till dessa krav när vi ser deras handlingsplaner i slutet
            av det här året. Enligt den information jag har pekat på sker
            det ett mycket seriöst arbete, som jag tidigare sade.
          </note>
          <note>
            Däremot är det problem med de landsting som faktiskt inte bekymrar
            sig om sin ekonomi. Jag är faktiskt allvarligt oroad över vad
            som händer i Stockholms län när det gäller hanteringen av ekonomin.
          </note>
          <note>
            Om vi inte har en politiskt ledning som försöker arbeta för att
            få en budget i balans kommer ju invånarna i Stockholms län framöver
            att stå inför en mycket allvarlig sjukvårdskris.
          </note>
          <note>
            Så jag beundrar de landsting som faktiskt försöker komma i balans
            och som med det som utgångspunkt planerar för en utveckling av
            sjukvården. Jag är allvarligt oroad för de landsting som inte
            bekymrar sig om detta utan döljer det faktum att man levererar
            sjukvård till medborgarna utan att ge en chans till medborgarna
            att betala för det.
          </note>
          <note type="speaker">
            Anf. 24 LEIF CARLSON (m):
          </note>
          <note>
            Herr talman! Självklart ska man försöka ha en budget i balans.
            Men det finns också stora vårdbehov.
          </note>
          <note>
            Vissa landsting har försökt att lösa detta genom att släppa in
            andra aktörer och andra krafter. Då har socialministern haft en
            mycket stor och snabb aktivitet när det gäller att förbjuda verksamhet
            som tillför vården något. I de fall där man nu drar ned, där det
            faktiskt finns en trång sektor, avvaktar socialministern och väntar
            och säger att han har gott hopp om att det nog händer något så
            småningom.
          </note>
          <note>
            Ett av problemen med att man har dessa svårigheter med budgeten
            och att vi inte får ut vård för pengarna är just konstruktionen
            med landsting.
          </note>
          <note>
            Landstingen belönar ju inte goda incitament. De belönar dålig
            vård i stället för god. De har inte med patienten som medaktör.
            Det behövs system där goda beteenden belönas, där benchmarking
            och konkurrens mellan offentligt och privat håller alla maximalt
            vässade och där patienterna är medspelare och aktörer med rätt
            att välja bort dålig vård och välja till god vård.
          </note>
          <note>
            Det här finns inte nu, och så länge det inte gör det kommer vi
            ständigt att ha ekonomiska kriser i landstinget. Det spelar ingen
            roll att vi skjuter till pengar, för de går åt till att täcka
            något hål. Vad som behövs för att primärvården ska lyfta, för
            att vi ska få en annan sjukvårdsfunktion med bättre vård för alla,
            är faktiskt att vi gör de förändringar som lyfter fram de goda
            möjligheterna i vården. Då måste vi också åtgärda det system vi
            har i dag. Det kan aldrig ta tillvara de resurser som finns.
          </note>
          <note>
            Undersökningar visar i dag att 10-15 miljarder kronor skulle
            kunna tillföras vården i rent vårdarbete om man hade rätt incitament,
            om det förekom benchmarking, om man inte hade den inskränkta planekonomiska
            budgetsyn som landstingen tvingas ha. Där ligger det allvarliga
            inför framtiden för socialministerns del. Det gäller att sätta
            i gång och starta de förändringar som behövs för att svensk sjukvård
            ska gå en bra framtid till mötes och inte krakelera inom några
            år.
          </note>
          <note type="speaker">
            Anf. 25 Socialminister LARS ENGQVIST (s):
          </note>
          <note>
            Herr talman! Så kommer Leif Carlson och jag till sist fram till
            det egentliga trätoämnet, nämligen efter vilka principer svensk
            sjukvård ska styras. Jag trodde inte att Leif Carlson i dag, efter
            den rapport som revisorerna lämnat till Stockholms län, skulle
            vara lika övertygad om att lösningen ligger i konkurrensutsättning
            och annat. Jag vill inte säga att man ska övertolka revisorernas
            rapport. Det är viktigt. Det kan vara problem med upphandling.
            Det kan vara en följd av att upphandlingssystemet inte har fungerat.
          </note>
          <note>
            Men det borde väcka en viss försiktighet när det gäller tron
            att bara mer av privatisering och marknadsstyrning leder till
            lägre kostnader.
          </note>
          <note>
            Revisorernas rapport är en varningssignal för att ha en övertro
            på marknaden. Jag tror nämligen att det är så att man varken är
            garanterad lägre kostnader eller högre kvalitet bara för att en
            privat vårdgivare driver verksamheten eller bara för att man inför
            mer marknadsincitament. Det kan vara en väg att gå, men det är
            inte nödvändigtvis en god väg. Det ska prövas efter andra kriterier.
          </note>
          <note>
            Jag tror nämligen att det är så att en offentligt finansierad
            sjukvård i allt väsentligt också fungerar bäst. Den måste också
            i allt väsentligt också styras offentligt genom att landstingen
            har kompetens. Jag är övertygad om att landstingen har den kompetensen
            också i framtiden. Jag har en tillit till att landstingen följer
            upp den nationella handlingsplan som vi har beslutat om.
          </note>
          <note>
            Överläggningen var härmed avslutad.
          </note>
          <note>
            4 § Svar på interpellation 2000/01:273 om narkotikapolitiken
          </note>
          <note type="speaker">
            Anf. 26 Socialminister LARS ENGQVIST (s):
          </note>
          <note>
            Herr talman! Lars Gustafsson har frågat dels vilka åtgärder jag
            avser att vidta för att råda bot på de stora problem som Narkotikakommissionen
            påtalar, dels vad jag avser att göra för att få ett samlat grepp
            om problematiken kring alkohol och narkotika.
          </note>
          <note>
            Låt mig börja med att säga att jag delar Lars
          </note>
          <note>
            Gustafssons oro över de signaler som kommit om en ökad användning
            av droger. Jag delar däremot inte åsikten att det är en avsaknad
            av politiskt engagemang som medfört en minskad resurstilldelning
            till berörda myndigheter och samhällssektorer. En mer korrekt
            beskrivning torde vara att det tidigare så samhällsekonomiskt
            kärva läget gjorde att regeringen tvingades föra en åtstramningspolitik
            som drabbade alla områden. Vi ser i dag att effekterna av de framtvingade
            åtgärderna även drabbade de mer utsatta grupperna i vårt samhälle.
          </note>
          <note>
            För att få en utvärdering av samhällets narkotikapolitiska insatser
            sedan mitten av 1980-talet och för att få förslag till effektiviseringar
            av narkotikapolitiken tillsattes som bekant Narkotikakommissionen.
            De resultat som nu har presenterats, i Narkotikakommissionens
            slutrapport, ska naturligtvis fungera som en vägledning i det
            fortsatta arbetet. Resultatet av kommissionens arbete är nu föremål
            för en remissbehandling. Jag avser att till hösten återkomma till
            riksdagen i denna fråga.
          </note>
          <note>
            De samlade underlag för bedömning av narkotikasituationen som
            vi nu har tillgång till visar att andelen unga som prövar narkotika
            ökat kraftigt, samtidigt som vi har en relativt stor population
            av "gamla"
          </note>
          <note>
            missbrukare. De ungdomar som i dag prövar narkotika förefaller
            komma från alla samhällsgrupper.
          </note>
          <note>
            En del av de förklaringar som nämns till det ökade ungdomsmissbruket
            är en ökad globalisering samt en i dag mer tillåtande attityd
            till droger bland ungdomar än vad som var fallet under 1980-talet.
            Ytterligare bidragande orsaker kan vara en rad faktorer som under
            1990-talet interagerade såsom hög arbetslöshet, nedskärningar
            inom den offentliga sektorn samt en ökad segregering.
          </note>
          <note>
            Således kan man konstatera att omständigheter som berör en rad
            olika politikområden under ogynnsamma omständigheter medverkar
            till ett ökat missbruk. På samma sätt är åtgärder som berör olika
            politikområden nödvändiga för att vända på utvecklingen och reducera
            det pågående missbruket. Ett sådant brett politiskt åtagande är
            också nödvändigt för att vi framgent på ett effektivt sätt kan
            verka för ett framgångsrikt preventivt arbete.
          </note>
          <note>
            I den svenska s.k. trappstegsmodellen som en beskrivning över
            en missbruksutveckling har sannolikt även tobaksrökning och alkoholkonsumtion
            en slags predisponerande inverkan på ett presumtivt narkotikamissbruk.
            Långt ifrån alla alkohol- och tobaksanvändare blir narkotikamissbrukare.
            Men det är utan tvekan så att de flesta narkotikamissbrukare även
            i omfattande grad är rökare och alkoholkonsumenter.
          </note>
          <note>
            Ett behov av att få ett samlat grepp om dessa frågor var ett
            bidragande skäl till bildandet av den Nationella ledningsgruppen
            för alkohol och narkotikafrågor med representanter för myndigheter
            med ansvar för alkohol- och narkotikafrågor.
          </note>
          <note type="speaker">
            Anf. 27 LARS GUSTAFSSON (kd):
          </note>
          <note>
            Herr talman! Jag får tacka socialministern för svaret på min
            interpellation. Jag tycker att svaret kan tolkas som att en viss
            samsyn råder mellan socialministern och mig. Orsaken till den
            här interpellationen är inte enbart Narkotikakommissionens rapport.
            Den bekräftar bara min oro för vad som tidigare har skett och
            för vad som pågår i Sverige. Den här frågan tycker jag är alldeles
            för allvarlig för att ha en retorik för galleriet. Den träffar
            ju så många enskilda människor, och den riskerar att eskalera
            i vårt samhälle framöver.
          </note>
          <note>
            Uppfattningen att det saknas politiskt engagemang och tydlighet
            är inte enbart min utan det framförs ju med önskvärd tydlighet
            av Narkotikakommissionen i deras rapport Vägvalet.
          </note>
          <note>
            Jag är helt övertygad om att det fordras ett samlat grepp i frågor
            som rör droger och alkohol och att detta först måste tas på central
            nivå för att kunna överföras till det lokala planet. Mot denna
            bakgrund anser jag det självklart att detta måste sätta sina avtryck
            i ombildandet av Folkhälsoinstitutet. Om dessa klart sammanhängande
            frågor återigen på central nivå sprids ut över ett antal enheter
            kommer vi än en gång att befinna oss på ruta ett.
          </note>
          <note>
            När det gäller ungdomarna måste det klargöras vilken vikt som
            ligger i själva överförandet till de unga. Det borde vara en självklarhet
            att föräldrarna utgör den största resursen i det förebyggande
            arbetet.
          </note>
          <note>
            Det är därför av stor betydelse att föräldrar ges adekvat information
            om de risker som deras barn utsätts för och vilka förödande konsekvenser
            ett alkohol- och drogmissbruk kan leda till. Vuxnas föredömen
            betyder mer än olika kampanjer och informationsinsatser.
          </note>
          <note>
            Men en kombination av dessa skulle få ett kraftigt genomslag
            och skulle kunna vända den tydliga negativa trend som nu kan konstateras.
            Vi kristdemokrater har under flera år påtalat att ANT-undervisningen
            i skolan måste uppgraderas, och det visar sig att vi har haft
            fog för våra krav.
          </note>
          <note>
            Vissa saker måste förbättras om vi ska ha en rimlig möjlighet
            att få bukt med tillgången på illegal alkohol och illegala droger.
            Det är uppenbart att tull och polis har bristande resurser och
            att detta är en av orsakerna till ett ökat inflöde och därmed
            ökad tillgång.
          </note>
          <note>
            Därför vill jag fråga socialministern: Vad tänker socialministern
            göra åt de problem som jag har pekat på? Tänker socialministern
            ge vika för de krafter som försöker ändra inriktningen på den
            svenska drogpolitiken till förmån för en liberalare hållning?
          </note>
          <note>
            Det finns länder inom EU som helt klart har en annan drogpolitik
            än Sverige. Hur tänker socialministern hantera den problematik
            som därmed uppstått?
          </note>
          <note type="speaker">
            Anf. 28 Socialminister LARS ENGQVIST (s):
          </note>
          <note>
            Herr talman! Narkotikakommissionens rapport är nu ute på remissbehandling,
            och när vi tar del av remissvaren får vi möjlighet att forma en
            handlingsplan på det narkotikapolitiska området och diskutera
            detta under hösten.
          </note>
          <note>
            Jag tror att det är viktigt att vi får en bred debatt bland alla
            berörda, inte bara bland de myndigheter som berörs utan bland
            alla organisationer, folkrörelser och över huvud taget alla som
            på olika sätt har intresse av att narkotika- och alkoholpolitiken
            fungerar. Det är det ena som jag vill påpeka.
          </note>
          <note>
            Det andra som jag vill påpeka är att vi har aviserat att det
            kommer ett förslag när det gäller Folkhälsoinstitutets framtida
            uppgifter som vi får möjligheter att diskutera när regeringen
            har presenterat propositionen om några veckor. Jag vill därför
            undvika att gå in i en diskussion om de konkreta förslag som Narkotikakommissionen
            har. Likaså vill jag undvika att diskutera Folkhälsoinstitutets
            organisation förrän vi har lagt fram förslaget på riksdagens bord.
          </note>
          <note>
            Men på en punkt vill jag dela Lars Gustafssons uppfattning, och
            det är att markera att den diskussion som vi nu för under inga
            omständigheter kan leda till att vi väljer en mer tillåtande attityd
            till narkotikan.
          </note>
          <note>
            Det är faktiskt så att Sverige har varit framgångsrikt, om man
            jämför internationellt, i sin mycket restriktiva hållning. Vi
            har inte lyckats under de senaste tio åren att förhindra den ökning
            av narkotikamissbruket som vi nu kan notera. Men det får inte
            tas till intäkt för en mer tillåtande attityd eller till en uppgivenhet,
            dvs. att säga att vi nu får acceptera narkotika eller delar av
            narkotikamissbruket såsom en företeelse i samhället. Jag tror
            att det skulle vara en otroligt farlig väg att gå. Jag menar att
            när vi samlas kring att skärpa narkotikapolitiken som vi nu ska
            göra när vi har behandlat Narkotikakommissionens arbete så handlar
            det om att fortsätta den linje som Sverige har valt, att fortsatt
            ha en restriktiv hållning och att fortsätta att hävda att ett
            narkotikafritt samhälle är målet för den offentliga narkotikapolitiken.
          </note>
          <note>
            Sedan handlar det om att skärpa instrumenten på en rad områden
            och sannolikt också om att tillföra resurser på vissa områden
            som i dag saknar resurser för att kunna utföra ett effektivt arbete.
            Men vi får inte falla för frestelsen att säga att eftersom problemen
            har ökat under de senaste tio år så ska vi ge upp vår linje. Jag
            tycker att det som nu sker i en del av
          </note>
          <note>
            EU:s medlemsländer är mycket alarmerande. Och vi måste arbeta
            på EU-nivå för att försöka övertyga övriga EU till en mer restriktiv
            hållning, det är sant, men framför allt försäkra oss om att vi
            som EU-
          </note>
          <note>
            medlem kan fullfölja den linje som vi tror på, och det är en
            fortsatt mycket restriktiv narkotikapolitik.
          </note>
          <note type="speaker">
            Anf. 29 LARS GUSTAFSSON (kd):
          </note>
          <note>
            Herr talman! Jag vill nämna tre bra folkrörelser -
          </note>
          <note>
            mycket bra. Inte liberalare - mycket bra. Fortsatt utveckling
            - mycket bra.
          </note>
          <note>
            Jag har i min hemkommun träffat en mamma som har en son som har
            hamnat i detta. Det är en av orsakerna till att jag slutligen
            har bett ministern att komma hit. När man har haft sådana kontakter,
            öga mot öga, så förstår man problematiken och vilken tragedi detta
            är och hur länge denna tragedi kommer att fortsätta. Och då är
            ju tillgången ett stort problem. Det är inga enkla saker. Det
            vet vi. Jag vet också, och det är väldigt bra att socialministern
            tog upp det, att man måste arbeta på EU-nivå. Men vi kan inte
            arbeta på
          </note>
          <note>
            EU-nivå i någon fråga, vare sig i fråga om alkohol eller droger,
            om vi inte själva kan visa upp att vi har ett förhållningssätt
            till detta. Jag hoppas att socialministern i EU kommer att verka
            så kraftigt som möjligt för att lyfta fram dessa frågor inom alla
            områden, alla dessa droger, även tobak och alkohol, som bevisligen
            är skadliga, särskilt vid överkonsumtion.
          </note>
          <note>
            Jag förstår att socialministern inte vill diskutera
          </note>
          <note>
            Folkhälsoinstitutet, men jag vill gärna passa på att ge kristdemokraternas
            uppfattning, att vi tror på vikten av en sammanhållningsstrategi
            på alla områden, i alla fall på central nivå, för att kunna få
            en uteffekt på det lokala planet där det ska vara väldigt brett.
          </note>
          <note>
            Jag får också önska socialministern lycka till i detta arbete,
            eftersom jag förstår att det är svårt. Men jag hoppas givetvis
            att jag kommer att få tillfälle att diskutera frågan vidare när
            dessa nya propositioner läggs fram om några veckor och att socialministern
            kommer att kunna delta vid debattillfällena, så att vi får möjlighet
            att lyfta fram detta. Jag tror inte att vi nog kan konstatera
            och tala om för den svenska befolkningen vilken ståndpunkt vi
            har i Sverige, att alla partier i denna kammare har en absolut
            solid hållning mot narkotika. Det är vi överens om, och det ska
            vi fortsätta att ha, både nationellt och internationellt.
          </note>
          <note type="speaker">
            Anf. 30 Socialminister LARS ENGQVIST (s):
          </note>
          <note>
            Herr talman! Jag tror att det är viktigt att vi som är ansvariga
            politiker, oavsett om vi sitter i regeringen eller här i riksdagen,
            ger tydliga signaler till vår omvärld om vilken väg som vi kommer
            att välja. Narkotikakommissionen säger att vi står inför ett vägval
            och förordar faktiskt att vi fortsätter den restriktiva vägen.
          </note>
          <note>
            Vi kan diskutera de enskilda förslagen och reflektera över vad
            vi behöver göra för att stärka narkotikapolitiken. Men jag tror
            att det är viktigt att vi under resans gång mycket tydligt markerar
            att vi inte avser att ändra inriktning.
          </note>
          <note>
            Jag fick för några veckor sedan besked om att massmedierna i
            Australien hade börjat påstå att svensk narkotikapolitik var på
            väg i en ny riktning.
          </note>
          <note>
            Någon hade spritt den uppgiften, och jag misstänker att det är
            folk som är intresserade av en annan hållning. Det finns ganska
            starka krafter för en mer liberal hållning till narkotikan. Det
            föranledde mig att skriva till premiärministern i Australien och
            upplysa om vilka beslut som Sveriges riksdag har fattat, vilken
            linje den svenska regeringen står för och, vilket är viktigt,
            att det bakom denna linje finns en mycket stor majoritet i Sveriges
            riksdag. Detta är inte föremål för någon partipolitisk strid.
            Vi är eniga. Vi kan diskutera hur mycket vi satsar, och vi kan
            diskutera strategi inom den övergripande målsättningen. Men jag
            upplyste den australiensiska regeringen om att det faktiskt inte
            förs någon diskussion i Sverige i regeringen eller i riksdagen
            som skulle föranleda misstankar om att vi håller på att byta linje.
            Jag tror att det är ett viktigt påpekande för omvärlden, därför
            att om man tror att vi också är på väg i någon annan riktning,
            då kommer det att skapas en bild i vår omvärld som gör det svårare
            för oss att driva vår linje. Så där tror jag att vi kan hjälpas
            åt att upplysa alla om att i den här riksdagen kommer inget beslut
            att fattas, såvitt vi kan bedöma, som innebär att vi byter mål.
            Vi ska sikta på ett narkotikafritt samhälle. Vi ska använda en
            mycket restriktiv hållning. Och de principer som ska vägleda oss
            är att vi inte accepterar förekomsten av narkotika i det svenska
            samhället.
          </note>
          <note type="speaker">
            Anf. 31 LARS GUSTAFSSON (kd):
          </note>
          <note>
            Herr talman! Jag tackar för det, och jag tackar för att ministern
            har skickat detta brev till Australien.
          </note>
          <note>
            Det som är ett problem är att det inte bara handlar om socialgrupper
            med problem. Från mitt hemlän har jag konstaterat att det förekommer
            att man får ta in och avgifta ungdomar även från ganska välbeställda
            familjer. Det är en kombination. Först blir de berusade, och sedan
            får de lite olika piller, som det heter,
          </note>
          <note>
            GHB osv. Detta är alltså inte längre bara en klassfråga, utan
            detta är något mycket större som vi står inför.
          </note>
          <note>
            Därför tror jag att det är viktigt att man mobiliserar alla grupper,
            framför allt föräldrar. De är medvetna om vilken situation deras
            barn har utanför hemmet. Skulle de ha det så i hemmet är det ännu
            mer allvarligt. Då är det de sociala myndigheternas sak.
          </note>
          <note>
            Vi har inte råd att låta generationer gå förlorade på det här
            viset. Jag är rädd för att både Holland och
          </note>
          <note>
            Belgien till slut kommer att få det så med tanke på den linje
            de har slagit in på.
          </note>
          <note>
            Vi måste klart deklarera var vi står. Det gör socialministern,
            och det ska han få mitt fulla stöd för så långt jag kan.
          </note>
          <note>
            Jag tycker faktiskt också att det finns fog för den här interpellationen.
            Även om vi skulle komma fram till att vi är ganska ense tror jag
            att det är viktigt att vi klargör detta. Det kommer vi att få
            göra ofta. Jag skulle inte dra mig för att interpellera igen för
            att få fram detta med socialministern. Jag önskar honom lycka
            till och en trevlig helg.
          </note>
          <note>
            Överläggningen var härmed avslutad.
          </note>
          <note>
            5 § Svar på interpellation 2000/01:245 om aktivitetsgarantin
          </note>
          <note>
            Anf. 32 Näringsminister BJÖRN ROSEN-
          </note>
          <note>
            GREN (s):
          </note>
          <note>
            Herr talman! Maria Larsson har ställt tre frågor om aktivitetsgarantin.
            Frågorna handlar om semesterperiod för deltagarna, övergångsarbetsmarknad
            och kvaliteten i aktivitetsgarantin.
          </note>
          <note>
            Låt mig först inledningsvis konstatera att aktivitetsgarantin
            sedan starten den 1 augusti 2000 växt till att i dag omfatta 27
            000 personer. Det stora flertalet har långa inskrivningstider
            på arbetsförmedlingen.
          </note>
          <note>
            Det är fler män än kvinnor som deltar, det är fler äldre än yngre
            och förhållandevis många är arbetshandikappade.
          </note>
          <note>
            Aktivitetsgarantin syftar som bekant till att bryta rundgången
            mellan arbetsmarknadspolitiska program och a-kassa och vänder
            sig i första hand till personer som har svårt att hitta arbete.
            Dessa ska, innan de erbjuds plats i garantin, ha fått ta del av
            andra insatser inom arbetsförmedlingen, t.ex. information om lediga
            jobb, vägledning och arbetsmarknadspolitiska program.
          </note>
          <note>
            Beträffande frågan om betald ledighet för deltagarna kan jag
            berätta att denna fråga för närvarande bereds inom Regeringskansliet.
          </note>
          <note>
            Maria Larssons andra fråga är om jag avser att skapa någon form
            av övergångsarbetsmarknad för de personer som trots lång tid i
            aktivitetsgarantin vare sig får jobb eller hittar någon lämplig
            utbildning.
          </note>
          <note>
            I vilken utsträckning det kommer att finnas personer som trots
            att de deltagit länge i aktivitetsgarantin inte hittar någon varaktig
            lösning är ännu för tidigt att ha någon uppfattning om. En undersökning
            som gjordes i februari i år av de 7 000 personer som i augusti
            började i aktivitetsgarantin visar att 19 % hade någon form av
            arbete, 2 ½ % hade gått till reguljär utbildning och 4 % hade
            lämnat garantin av andra skäl.
          </note>
          <note>
            Detta alltså efter sex månader.
          </note>
          <note>
            Med tanke på dagens arbetsmarknadsläge tycker jag att det framför
            allt är angeläget att med hjälp av de olika programformer som
            arbetsförmedlingen har hitta lösningar på den ordinarie arbetsmarknaden.
          </note>
          <note>
            Först när vi vet mer om hur många personer som trots dessa ansträngningar
            fortfarande står utanför arbetsmarknaden och hur man kan beskriva
            deras problem, kan det bli nödvändigt att erbjuda alternativ.
            Frågan är för tidigt väckt men jag följer noga utvecklingen.
          </note>
          <note>
            När det gäller kvaliteten i aktivitetsgarantin redogjorde jag
            den 7 november 2000, med anledning av en tidigare interpellation,
            för mina ståndpunkter i denna fråga. Vad jag sa då, och som tål
            att upprepas, är att jag tycker att det är viktigt att det ställs
            krav på kvalitet i insatserna inom ramen för garantin och att
            det givetvis ska ställas samma krav i hela riket.
          </note>
          <note>
            AMS tog under senhösten fram ett program för utvecklingsområden
            inom aktivitetsgarantin. Ett område handlar om hur man ska kunna
            kvalitetssäkra garantin och tar bl.a. fasta på behovet av att
            få en samsyn över landet i dessa frågor. Konkreta insatser som
            syftat till att höja kvaliteten är kvalitetsgranskning av de individuella
            handlingsplanerna, anordnande av utvecklingskonferenser, utbildning
            för handledarna i garantin och framtagning av kvalitetsnormer
            för verksamheten.
          </note>
          <note>
            Jag vet att kvalitetsfrågorna tas på stort allvar inom AMS och
            i de diskussioner jag har med AMS
          </note>
          <note>
            ledning har jag understrukit betydelsen av dem. Jag kommer också
            att noggrant följa det fortsatta arbetet inom Arbetsmarknadsverket
            för att höja kvaliteten på aktivitetsgarantin.
          </note>
          <note type="speaker">
            Anf. 33 MARIA LARSSON (kd):
          </note>
          <note>
            Herr talman! Jag vill också tacka näringsministern för svaret.
            Även om del frågetecken kvarstår noterar jag ändå med glädje att
            Björn Rosengren har reviderat sina uppfattningar i riktning mot
            verkligheten sedan jag ställde en fråga i november om aktivitetsgarantin.
          </note>
          <note>
            Näringsminister bekräftar nu att kvaliteten brustit på vissa
            platser i Sverige. Det ligger åtminstone som ett understatement
            i formuleringen "jag tycker att det är viktigt att det ställs
            krav på kvalitet i insatserna".
          </note>
          <note>
            Det är ett framsteg. Det är ju först när man har bekräftat att
            problemet finns som man kan vara beredd att göra något åt det.
          </note>
          <note>
            Det är ju så att aktivitetsgarantin har fungerat väldigt olika.
            Det finns platser där man har tyckt att det har varit ett användbart
            redskap, och det finns platser där hanteringen har lämnat mycket
            i övrigt att önska.
          </note>
          <note>
            Jag tror att mycket ryms i det som vi kristdemokrater har skrivit
            i vår motion, att aktivitetsgarantin står och faller med den praktiska
            tillämpningen.
          </note>
          <note>
            Det är naturligtvis beklagligt att så många människor tycker
            att de inte har fått den hjälp som man förväntade sig av aktivitetsgarantin.
          </note>
          <note>
            Kvaliteten blir ju lätt lidande när man fort ska iscensätta någonting.
            Den 1 april infördes en försöksverksamhet. I slutet av april togs
            riksdagsbeslutet om att iscensätta detta i hela landet. Man hann
            naturligtvis inte utvärdera någon försöksverksamhet. Den 1
          </note>
          <note>
            augusti trädde det i kraft i hela landet.
          </note>
          <note>
            Det var naturligtvis förfärligt bråttom att gömma undan människor
            för att regeringen skulle hinna ned till 4-procentsmålet. Då hinner
            man inte alltid ta hänsyn till individen. Kvantitet går lätt före
            kvalitet. Då blir målen viktigare än människorna. Det är beklagligt
            sett ur den drabbade människans perspektiv.
          </note>
          <note>
            Jag tycker att det är oroväckande när ministern nu säger sig
            vilja göra om samma misstag en gång till. I
          </note>
          <note>
            dag är det 27 000 personer inom aktivitetsgarantin.
          </note>
          <note>
            Man skissar på att aktivitetsgarantin ska rymma
          </note>
          <note>
            50 000 personer innan året är slut. Det är samma forcering, förmodligen
            ytterst för att kunna behålla de fyra procenten. Det riskerar,
            tycker jag, att leda till samma dåliga kvalitet. Aktivitetsgarantin
            får inte bli en massåtgärd där människor känner sig allt annat
            än hjälpta.
          </note>
          <note>
            Är ministern beredd att ompröva det här med
          </note>
          <note>
            50 000 personer? Eller ska det till mer personal? Eller ska man
            jobba dubbelt så fort? Vad ska hända? För mig synes det orealistiskt
            att bygga ut det i den utsträckningen med god kvalitet.
          </note>
          <note>
            Bättre vore att kvalitetssäkra aktivitetsgarantin, precis som
            AMS har föreslagit. En arbetssökande ska vara garanterad ett visst
            antal timmar av individuell handledning och en utvecklad handlingsplan
            där individerna är i fokus på ett reellt sätt. Det är skrämmande
            att höra att en del grupper har bestått av 80
          </note>
          <note>
            personer. Det finns t.o.m. exempel på 300 personer.
          </note>
          <note>
            Individer får inte kränkas på det sättet.
          </note>
          <note>
            Vad avser näringsministern vidta för åtgärder för att garantera
            att kvaliteten inte blir undermålig? Det räcker inte bara med
            att följa arbetet. Det är ministern som har ansvaret för att det
            blir bra fortsättningsvis.
          </note>
          <note type="speaker">
            Anf. 34 ELVER JONSSON (fp):
          </note>
          <note>
            Herr talman! Jag får väl säga att den nu aktuella interpellationen
            inte är besvarad. Det efterlystes från interpellanten hur man
            skulle kunna klara hem det som nu är problem. Då svarar statsrådet
            att nu ska man bereda det här i Regeringskansliet. Frågan är för
            tidigt väckt, säger han bl.a. Men han följer naturligtvis mycket
            noga utvecklingen.
          </note>
          <note>
            Det påminner lite grann om han som kom för sent till tåget: Ja,
            ja, jag får väl ta nästa lägenhet.
          </note>
          <note>
            Det är naturligtvis bekymmersamt för de arbetslösa som nu finns
            inom aktivitetsgarantin.
          </note>
          <note>
            En poäng med den skulle vara att det skulle vara enkelt. Vi kan
            konstatera att det kanske är en av de allra krångligaste åtgärderna
            som har uppenbarat sig.
          </note>
          <note>
            Vi menar från Folkpartiets sida att aktivitetsgarantin är en
            bra åtgärd, men förutsättningen är att den används rätt. Handläggningsrutinerna
            är oerhört krångliga. För varje ärende krävs det ett rambeslut,
            som fattas i olika omgångar. Papper tas ut och skickas åt olika
            håll. En person kan först vara i af-pool, sedan i praktik, därefter
            i utbildning, därpå i af-pool i samverkan och därnäst i ny praktik,
            för att slutligen få anställningsstöd. Man blir förvirrad bara
            av att redovisa handläggningsgången.
          </note>
          <note>
            Detta medför mängder av papper. Skulle det dessutom inträffa
            något fel ska det skickas ett tjugotal papper åt olika håll. Jag
            tror att de flesta administratörer tycker att detta är bekymmersamt.
          </note>
          <note>
            Ett annat exempel är anställningsstöden, som har växt i antal.
            Det finns fyra olika sådana stöd med varierande procentsatser,
            tidsomfattning samt krav som ska uppfyllas för att man ska omfattas
            av stöden.
          </note>
          <note>
            Det här har också en mänsklig sida. Personer som råkar ut för
            det i sig bekymmersamma att bli av med sin anställning kan erbjudas
            OTA-anställning. Den möjligheten har lyfts fram och ska finnas
            kvar ett tag framöver. Den vänder sig till äldre arbetslösa, framför
            allt till kvinnor inom vården. Jag vet inte om det är dessa som
            statsrådet förlitar sig på som ett slags kvalitetshöjare.
          </note>
          <note>
            Ett annat statsråd har uttryckt det så att detta ska bli ett
            värdigt slut på det aktiva arbetslivet. De som nu har blivit av
            med OTA och är hänvisade enbart till aktivitetsgarantin missar
            extraersättningen om 45 kr om dagen och även den betalda ledigheten.
            Många av dessa människor har kämpat och gjort ett mycket gott
            arbete men blivit av med sin anställning, inte därför att det
            var ont om jobb utan därför att det var ont om pengar i de offentliga
            kassorna. Frågan om ett värdigt slut hänger kvar och har en väldig
            social dimension.
          </note>
          <note>
            Herr talman! Vi har fått maningar från EU-
          </note>
          <note>
            kommissionens rådgivande organ att vi har en hel del att se över.
            Jag ska återkomma med ett par synpunkter i det sammanhanget.
          </note>
          <note>
            Vi säger från Folkpartiets sida att den första försvarslinjen
            mot arbetslösheten måste bestå av skapande av flera arbeten i
            nya och växande företag. På den punkten har regeringen inte klarat
            sin uppgift.
          </note>
          <note type="speaker">
            Anf. 35 MARTIN NILSSON (s):
          </note>
          <note>
            Fru talman! Även jag vill tacka ministern för svaret. Det innehåller
            välkomna besked på flera punkter.
          </note>
          <note>
            Låt mig först säga att jag tror att aktivitetsgarantin är en
            av de viktigaste åtgärder som vi har satt i kraft under de senaste
            åren. Det är ett välkommet arbetssätt att ha ett mer individuellt
            perspektiv. Det har skrivits mycket om problemen i det här sammanhanget,
            men det finns också väldigt många goda bilder av verksamheten
            ute i verkligheten. Jag var för inte så länge sedan i Nässjö på
            en av aktiviteterna, och den mötte där en oerhört positiv respons.
          </note>
          <note>
            Arbetsmarknadsutskottets socialdemokratiska grupp har varit i
            Växjö, och den återkommande frågan där var: Varför har ni inte
            kommit i gång med detta tidigare? Det är en fråga att ta med sig
            till alla dem som ser till problemen, till dem som frågar varför
            vi inte kunde ha gått lite långsammare fram och undrar varför
            det här ska byggas ut så snabbt - är det inte bara ett sätt att
            gömma undan arbetslösheten?
          </note>
          <note>
            Man ska också ta till sig Växjös arbetslösas fråga varför vi
            inte har gjort detta tidigare.
          </note>
          <note>
            Mycket av den kritik som har kommit fram utgår från att det finns
            ett antal problem. Vi har haft rätt höga ambitioner och har snabbt
            velat sätta i gång och bygga ut detta. Det är bra att ha höga
            ambitioner, men med det följer också en del problem. Det finns
            dessutom förhoppningar om systemets möjligheter.
          </note>
          <note>
            Många individer känner en frustration över långtidsarbetslösheten
            i samhället och har det väldigt svårt.
          </note>
          <note>
            Det är klart att det i denna krock kommer att uppstå mycket av
            kritik. Aktivitetsgarantin rymmer möjligheter för den arbetssökande,
            men den ställer också krav. Dess viktigaste budskap är att vi
            vill sätta in åtgärder mot en sådan arbetslöshetskultur som vi
            sett lätt har kunnat uppstå i andra länder med långtidsarbetslöshet.
          </note>
          <note>
            Jag tycker att det är bra att ministern har tagit tag i de diskussioner
            som har förts om kvaliteten. Jag vet att det pågår ett ambitiöst
            arbete inom Arbetsmarknadsverket, och jag har inga synpunkter
            på det. Jag tänker något kommentera några andra frågor, nämligen
            ledigheten och övergångsmarknaden.
          </note>
          <note>
            Det ges bra besked om ledigheten. Vi ser fram emot närmare riktlinjer
            i samband med budgeten eller i andra sammanhang. För att klara
            arbetssökandet behöver man också ledighet. Det är inte bra när
            arbetssökande utan avbrott får gå i aktiviteter under högsommaren
            eller vid andra tider när andra är lediga. Detta måste också ses
            i ett socialt perspektiv. Man behöver för sitt sociala liv återhämtning,
            rekreation, umgänge med familjen osv. Jag tycker att det är ett
            bra besked. Nu är det angeläget att ledigheten blir tillräckligt
            lång.
          </note>
          <note>
            Vi vet att det i dag är problem för de äldre på arbetsmarknaden.
            Vi måste ha ett rejält insatsprogram för detta. Vi gör redan en
            del insatser. Aktivitetsgarantin är viktig i detta avseende. Vi
            måste hitta individuella lösningar. Vi har ett väldigt generöst
            anställningsstöd för de äldre på arbetsmarknaden. Men en klok
            och motiverad fråga är om detta räcker. Det förs i EU-sammanhang
            en diskussion om ifall det behövs antidiskrimineringsåtgärder
            i detta sammanhang. Jag tror att det tål att funderas på. Vi behöver
            också fundera på en övergångsarbetsmarknad. Det är viktigt att
            ministern tänker igenom den frågan.
          </note>
          <note type="speaker">
            Anf. 36 LARS GUSTAFSSON (kd):
          </note>
          <note>
            Fru talman! Jag har ett par frågor från några arbetslösa från
            Halland, som jag träffade under förra veckan, som var plenifri
            för oss. De undrade över hur det blir för dem som går över från
            OTA till aktivitetsgaranti, vilket nyss togs upp av Elver Jonsson.
            Har man inte tänkt igenom detta innan man sätter ett så här stort
            projekt i sjön? Dessa personer kommer att förlora ersättning.
            Hur har det kunnat bli så?
          </note>
          <note>
            Dessa arbetslösa är också oroliga över osäkerheten och kortsiktigheten
            i de åtgärder som de finns i.
          </note>
          <note>
            De tvingas plötsligt ut ur aktivitetsgarantin och förs över till
            andra åtgärder. De rycks alltså upp från sina nu fungerande åtgärder,
            vilket är ett väldigt problem för dem. De har bett mig ställa
            deras frågor skriftligt till ministern, men tack vare den här
            interpellationen har jag fått tillfälle att föra fram dem nu i
            stället.
          </note>
          <note>
            Jag skulle gärna vilja veta om det finns någon planering för
            att se till att de som går från OTA till aktivitetsgaranti inte
            ska förlora på detta.
          </note>
          <note>
            Anf. 37 Näringsminister BJÖRN ROSEN-
          </note>
          <note>
            GREN (s):
          </note>
          <note>
            Fru talman! Bakgrunden till att aktivitetsgarantin kom till var
            ett läge där det fanns väldigt många långtidsarbetslösa män i
            relativt hög ålder. Jag upplevde detta väldigt nära under min
            tid som landshövding i Norrbotten. Hälften av de arbetslösa där
            var långtidsarbetslösa. Vi hade fått en viss - låt mig kalla det
            så - arbetslöshetskultur, och det var viktigt att dessa människor
            skulle få en chans att komma in på arbetsmarknaden. Det var också
            ett sätt att komma ifrån det som en del partier här i riksdagen
            har hävdat, nämligen att man ska kunna utförsäkras genom en bortre
            parentes.
          </note>
          <note>
            Aktivitetsgarantins konstruktion är sådan att man inte kan utförsäkras.
            Den ska ge trygghet. Man ska vara trygg i den aktivitet som man
            får och ska inte riskera att bli utförsäkrad och överförd till
            en ny aktivitet - som man kanske inte vill ha - för att återigen
            kunna kvalificera sig till a-kassan. Det var tanken med åtgärden.
          </note>
          <note>
            Man kan också konstatera att vi nu har halverat långtidsarbetslösheten
            på ett år. Det är inte dåligt.
          </note>
          <note>
            Aktivitetsgarantin är en framgång, och det tycker jag att alla
            här ska erkänna.
          </note>
          <note>
            Till Elver Jonsson vill jag, för att vara lite elak, säga att
            det sällan är någon kvalitet i hans inlägg. Det är ett allmänt
            spottande mot denne stackars minister för vad han gör och inte
            gör. Här gör han fel, här är det så och här är det så. Jag vill
            ändå konstatera att det här är fråga om en stor framgång.
          </note>
          <note>
            Sedan vill jag självklart erkänna - och det har jag gjort även
            med anledning av Maria Larssons tidigare interpellation - att
            det kan finnas problem med kvaliteten, som kan vara mycket varierande.
            Så är det.
          </note>
          <note>
            Nu sätter vi i gång ett kvalitetsprogram och får en kvalitetsgaranti.
            Det innebär att AMS nu vidtar väldigt många åtgärder.
          </note>
          <note>
            1. Länsarbetsnämnderna ska senast den 31 mars redovisa till AMS
            hur införandet av den kvalitetsnorm som finns ska säkras.
          </note>
          <note>
            2. AMS genomför också för närvarande via sin internrevision en
            granskning av aktivitetsgarantin i fem län - AB-, F-, G-, O- och
            Z-län - och rapporten kommer i juni.
          </note>
          <note>
            3. Vid de länsexaminationer som AMS genomför varje år med samtliga
            län är aktivitetsgarantin ett område som ägnas särskild uppmärksamhet.
          </note>
          <note>
            4. Näringsdepartementet planerar att ge Institutet för arbetsmarknadspolitisk
            utvärdering i uppdrag att utvärdera aktivitetsgarantin och då
            särskilt granska kvaliteten i garantin.
          </note>
          <note>
            Det är alltså ett mycket starkt fokus på kvalitetsfrågorna under
            den närmaste tiden.
          </note>
          <note>
            När det gäller prognoserna över hur många som kommer att vara
            med i aktivitetsgarantin har AMS
          </note>
          <note>
            gjort bedömningen att det under 2001 kommer att vara 35 000-40
            000 personer och att det under 2002-
          </note>
          <note>
            2003 kommer att vara 45 000-50 000 personer.
          </note>
          <note>
            Jag håller med Maria Larsson om att det nu är viktigast att se
            till kvaliteten och att de människor som går aktivitetsgarantin
            verkligen kommer ut på den öppna arbetsmarknaden, får möjligheter
            att få ett jobb och känner att detta är meningsfullt. Det är huvudlinjen,
            och den ska vi gå efter.
          </note>
          <note type="speaker">
            Anf. 38 MARIA LARSSON (kd):
          </note>
          <note>
            Fru talman! Jag vill verkligen tacka för de sista beskeden och
            tonen i debatten. Det var verkliga reella svar på verkliga frågor.
            Det uppskattar jag mycket.
          </note>
          <note>
            Då blir det betydligt högre kvalitet på debatten.
          </note>
          <note>
            Martin Nilsson säger: Varför har man inte infört detta tidigare
            som refererats från Växjö? Ja, det tycker också jag hade varit
            bra. I och för sig har det delvis funnits tidigare. Det har oerhört
            länge funnits individuella handlingsplaner som ett redskap i arbetsmarknadspolitiken.
            Tyvärr har inte redskapet fungerat. Det har börjat fungera i samband
            med aktivitetsgarantin när man har fått mer personella resurser.
          </note>
          <note>
            Det kunde gärna ha införts tidigare, men jag tror att det hade
            varit positivt med en långsammare utbyggnad. Då hade vi kunnat
            ha en god kvalitet också.
          </note>
          <note>
            Det är lite samma erfarenheter som med högskoleutbyggnaden. Någonting
            ska gå så väldigt fort så att kvaliteten blir lidande. Det tycker
            jag är en dålig taktik som jag hoppas att regeringen inte kommer
            att använda sig av i fortsättningen.
          </note>
          <note>
            Vi kristdemokrater vill inte ha en bortre parentes.
          </note>
          <note>
            Tryggheten är viktig. Därvidlag är vi överens.
          </note>
          <note>
            Aktivitetsgarantin är en lyckad åtgärd, säger Björn
          </note>
          <note>
            Rosengren. Jag tycker nog att man ska mäta lyckat resultat i
            hur många människor som får jobb. Det måste vara syftet med den,
            även om det naturligtvis handlar om att ha en meningsfull uppgift
            och att förbättra sina möjligheter. Men resultatet måste mätas
            i hur många som kommer ut på den reguljära arbetsmarknaden eller
            i reguljär utbildning.
          </note>
          <note>
            En annan fråga som jag inte hann beröra i mitt tidigare inlägg
            och som jag har tagit upp i min interpellation handlar om dem
            som blir kvar i garantin år efter år utan att komma vidare. När
            Björn Rosengren och jag konverserade om den här frågan i november
            svarade Rosengren så här: De personer som omfattas av aktivitetsgarantin
            har således en möjlighet att ta sig tillbaka till arbetsmarknaden.
          </note>
          <note>
            Då var min fråga ett ickeproblem för ministern. I
          </note>
          <note>
            dag, fyra månader senare, erkänner näringsministern att det kan
            tänkas finnas några som blir kvar. Han säger: Först när vi vet
            mer om hur många personer som trots dessa ansträngningar fortfarande
            står utanför arbetsmarknaden och hur man kan beskriva deras problem
            kan det bli nödvändigt att erbjuda alternativ.
          </note>
          <note>
            Det var en lång väg att gå, ministern. Det var duktigt marscherat.
          </note>
          <note>
            Vad vill ministern göra för den 62-åriga kvinnan i
          </note>
          <note>
            Pajala som har blivit arbetslös, som har en man som fortsatt
            har jobb på orten, som har svårt att flytta, som är lågutbildad
            och har lång väg att gå genom ett utbildningsväsende? Jag tror
            att det handlar om att ganska snabbt få till stånd en övergångsarbetsmarknad.
            Jag tycker inte om det ordet, och jag hoppas att vi kan hitta
            ett annat namn. Det är ett krångligt, besvärligt och intetsägande
            namn. Resursarbete kanske är bättre.
          </note>
          <note>
            Det gäller att ge människor en meningsfull uppgift under något
            längre tid i stället för att låta dem leva med kort framförhållning
            och många förändringar.
          </note>
          <note>
            Det handlar om människor, och det är därför ett sådant beslut
            hastar. När bedömer ministern att han har räknat färdigt på antalet
            och tittat på behoven så att det kan komma ett förslag? Det framförs
            från många håll, och också från socialdemokratiskt håll. Det har
            vi hört här i dag. AMS har också begärt pengar av regeringen för
            att göra detta. Kommer det att få de pengarna?
          </note>
          <note type="speaker">
            Anf. 39 ELVER JONSSON (fp):
          </note>
          <note>
            Fru talman! Statsrådet säger att aktivitetsgarantin är en framgång.
            Ja, rätt hanterad är den det och kan bli det. Men som parlamentariker
            är det vår plikt att komma med den konstruktiva protesten när
            det inte har fungerat.
          </note>
          <note>
            På känt manér säger Björn Rosengren att han kan erkänna att det
            kan variera. Det var statsmannaord om något. Kvar står min kritik
            att det inte var genomtänkt, utan det har funnits missar i det.
            Jag gav en del exempel som har understötts av flera här i debatten.
          </note>
          <note>
            Sedan har socialdemokraterna den besvärliga frågan om att ingen
            minsann ska bli utförsäkrad. De säger att de inte är med på någon
            bortre parentes.
          </note>
          <note>
            Men det kommer ju in bakvägen här.
          </note>
          <note>
            I grunden tycker jag att det är riktigt att arbetslöshetsförsäkringen
            är en omställningsförsäkring. Tanken att långtidsarbetslösa ska
            komma ut i verksamhet är någonting som jag verkligen vill understödja.
            Det är mycket angeläget. Aktivitetsgarantin kan vara en del av
            det. Men det finns en rad andra åtgärder. Framför allt behövs
            det en enkelhet så att man snabbt kommer ut i verksamhet.
          </note>
          <note>
            Fru talman! Nu har vi ändå den dysterheten att antalet sökande
            som fått arbete nu är färre än för ett år sedan. Det har minskat
            med 18,4 %, läser jag i statistikpapperet. Varslen om uppsägning
            har ökat med nästan 50 % på ett år från 2 400 till över 3 500.
          </note>
          <note>
            Det har något dämpats av att de som nu går in i konjunkturberoende
            program är betydligt fler. Det kan självfallet finnas sociala
            skäl för det.
          </note>
          <note>
            Kvar står t.ex. att vi har svårt att klara de åtaganden vi har
            gentemot EU. Man har sagt att vi ska verka för de fyra pelarna,
            som Björn Rosengren känner väl.
          </note>
          <note>
            Då ger man en direkt uppmaning till Sverige att minska skattetryck
            för arbete. Det är en viktig bit att komma åt, nämligen att arbete
            borde beskattas lägre.
          </note>
          <note type="speaker">
            Anf. 40 MARTIN NILSSON (s):
          </note>
          <note>
            Fru talman! Jag vill tacka för svaren. Jag tycker att de är ganska
            kloka, men jag efterlyser lite mer konkreta förslag just när det
            gäller övergångsarbetsmarknaden.
          </note>
          <note>
            Jag tror att det är ett klokt betraktelsesätt att fundera på
            hur utvecklingen ser ut och om det som finns räcker eller om det
            behövs mer. Min analys är att det antagligen inte räcker. Det
            kommer att behövas fler insatser på området. Det finns därför
            anledning att relativt skyndsamt fundera på den frågan. Jag har
            förtröstan när näringsministern säger att han avser att följa
            frågan.
          </note>
          <note>
            Jag har ett par kommentarer till Maria Larsson.
          </note>
          <note>
            Hon svarade på frågan varför det inte har införts tidigare. Jag
            tror att aktivitetsgarantin i princip kom i rätt skede och vid
            rätt tidpunkt eftersom arbetsmarknaden och arbetsmarknadsläget
            ser ut som de gör.
          </note>
          <note>
            Konjunkturen gör det nu möjligt för fler att komma in på arbetsmarknaden.
            Det gäller även dem som tidigare har varit långtidsarbetslösa.
            Då är det klokt att ha ett mer individualiserat perspektiv.
          </note>
          <note>
            Maria Larsson säger att det är rätt och klokt att införa aktivitetsgaranti,
            och att man kanske t.o.m. borde ha gjort det tidigare. Men man
            borde inte så snabbt ha byggt den utan haft tillräckligt många
            i garantin. Det är ungefär det jag sade innan. Där skiljer vi
            oss i ambitionen. Andra partier kanske har mer begränsade ambitioner
            att snabbt få ut många av dem som har varit långtidsarbetslösa
            på arbetsmarknaden.
          </note>
          <note>
            För oss socialdemokrater är det oerhört värdefullt när konjunkturen
            är i gott skick att lyckas få ut väldigt många på arbetsmarknaden,
            och även dem som har haft svårigheter. Där ska man vara ärlig
            och säga att det skiljer i ambition. Det tycker jag att man ser
            i de budgetalternativ som finns hos flera av de borgerliga partierna
            och i socialdemokraternas alternativ och i hur mycket resurser
            man avsätter för att kunna ha en bra kvalitet.
          </note>
          <note>
            Man pratar gärna fint om kvalitet. Men det är ofta samma parti
            som pratar om kvalitet som i praktiska budgetalternativ drar ned
            på arbetsmarknadspolitiska åtgärder. Det är självfallet en högst
            inkonsekvent kritik. Vill man ha högre kvalitet så får man också
            vara beredd att betala för den.
          </note>
          <note type="speaker">
            Anf. 41 LARS GUSTAFSSON (kd):
          </note>
          <note>
            Fru talman! Man frestas ju inte att prata om en person som det
            egentligen inte handlar om, och sedan kan man undra om detta att
            klistra lappar på ryggen är någon kvalitetshöjning. Men det ska
            jag inte gå in på.
          </note>
          <note>
            Jag har bara en fråga till näringsministern: Kan jag ge beskedet
            till dem som kommer från OTA att de kan få de 45 kr som de har
            förlorat tillbaka igen?
          </note>
          <note>
            Anf. 42 Näringsminister BJÖRN ROSEN-
          </note>
          <note>
            GREN (s):
          </note>
          <note>
            Fru talman! Aktivitetsgarantin är en del i ett större projekt.
            Vad den socialdemokratiska regeringen lade fram för riksdagen
            var dels förändringar i a-kassan, dels aktivitetsgarantin. Man
            beskrev också frågan om övergångsarbetsmarknad - jag delar uppfattningen
            att det inte är något bra ord.
          </note>
          <note>
            Tanken är att se ett samband mellan a-kassan och hur den ska
            hanteras och vilka villkor som ska gälla, aktivitetsgarantin och
            en eventuell övergångsarbetsmarknad.
          </note>
          <note>
            Tanken var också att de här åtgärderna kom vid en högkonjunktur.
            Det är det som är själva poängen. Nu skulle vi få bort antalet
            långtidsarbetslösa, som låg på ungefär 100 000. Själva poängen
            var att nu ska dessa människor få chansen att komma in på den
            öppna arbetsmarknaden, just därför att vi har högkonjunktur.
          </note>
          <note>
            I annat fall skulle vi nämligen få det som man har fått på de
            flesta ställen i andra europeiska länder. Där har man gått från
            en lågkonjunktur med många långtidsarbetslösa in i en högkonjunktur
            - och de långtidsarbetslösa sitter kvar i arbetslöshet. Så kommer
            man in i en lågkonjunktur och då får man ytterligare långtidsarbetslösa.
            Sedan går man åter in i en högkonjunktur, och fler sitter kvar
            i arbetslöshet trots att det är högkonjunktur.
          </note>
          <note>
            Tidpunkten var alltså väl genomtänkt, och den var den lämpligaste.
            Det är tanken med detta.
          </note>
          <note>
            Av de 7 000 personer som i augusti påbörjade aktivitetsgarantin
            visade det sig, som jag sade, i februari i år att 19 % hade någon
            form av arbete, 2,5 % hade gått till reguljär utbildning och 4
            % har lämnat garantin av andra skäl. Detta har alltså skett på
            sex månader. Det är inte dåligt! Jag tycker att det är ett bra
            betyg på aktivitetsgarantin.
          </note>
          <note>
            När det gäller frågan om damen i 62-årsåldern i
          </note>
          <note>
            Pajala så delar jag uppfattningen att där måste det kanske till
            andra aktiviteter. Men man kan inte i första hand säga att nu
            ska en duktig, må vara lågutbildad, kvinna i Pajala plötsligt
            in på en övergångsarbetsmarknad. Man måste pröva andra metoder
            också.
          </note>
          <note>
            Sedan är det möjligt att man hamnar någon annanstans.
          </note>
          <note>
            Vi har ju redan en övergångsarbetsmarknad. Inom
          </note>
          <note>
            Skogsvårdsstyrelsen t.ex. är det mycket som är finansierat av
            AMS. Jag brukar säga: Det saknas inte arbete, men det saknas möjligtvis
            arbetsplatser. Dessa arbetsplatser finns - det är det som vi förr
            har kallat för beredskapsarbeten osv. Men detta bör man se över.
            Det kanske borde vara bättre kvalitet, och det måste man titta
            på. Det är det som vi håller på med, och vi får återkomma till
            det. Men just nu tycker jag -
          </note>
          <note>
            det är min uppfattning - att det är för tidigt. Vi ska återkomma
            till det. Det kanske också handlar om den konjunkturella situationen.
          </note>
          <note>
            När det sedan gäller frågan om arbetsmarknaden så har vi ju minskat
            den öppna arbetslösheten på ett år från 6,1 % till 4,2 %. Som
            jag sade har vi lyckats halvera långtidsarbetslösheten. Vi har
            faktiskt varit ganska framgångsrika.
          </note>
          <note>
            Men än en gång vill jag säga att när det gäller kvaliteten på
            aktivitetsgarantin så är det en process som innebär att den hela
            tiden ska förbättras. Det är vi överens om, och det arbetet pågår.
            Det tog jag tag i väldigt tidigt, när jag förstod att där fanns
            det brister.
          </note>
          <note>
            Man kan inte säga att vi satsar för mycket på kvantitet. Varje
            långtidsarbetslös - oberoende av om det finns 50 000 eller 100
            000 - har rätt till aktivitetsgarantin. Man måste också ha det
            perspektivet. Ingen ska ställas utanför som vill ha detta.
          </note>
          <note type="speaker">
            Anf. 43 MARIA LARSSON (kd):
          </note>
          <note>
            Fru talman! Man har också rätt till en god kvalitet i de åtgärder
            som man ska sättas i. Annars kommer man ändå inte att bli nöjd
            med resultatet. Jag tycker att det talas väldigt mycket om resultat
            här i form av att man finns med i åtgärden. Jag tycker att vi
            ska fokusera på att tala om resultat i form av hur många som får
            jobb. Om det är 19 % så är jag glad för varenda en av dem. Jag
            tycker att det är jättebra. En åtgärd som aktivitetsgarantin måste
            självfallet sättas in i en högkonjunktur - det tror jag också.
          </note>
          <note>
            Hur många procent ska komma ut för att det ska betraktas som
            ett lyckat resultat totalt? Jag skickar gärna med den frågan.
          </note>
          <note>
            Trots att vi nu har en högkonjunktur så finns det ingen tidpunkt
            någon gång under efterkrigstiden när vi har haft fler individer
            som har stått utanför reguljär arbetsmarknad. Det är dagens problem.
            Naturligtvis krävs det mycket av ansträngningar och tankeverksamhet
            för att människor ska känna att de också under arbetslösheten
            får möjligheter att på ett bättre sätt komma igen till arbetsmarknaden
            och i vissa fall, när man har prövat alla de andra möjligheterna,
            har en meningsfull uppgift under några resterande arbetsår.
          </note>
          <note>
            Det är för tidigt att komma med förslag nu, säger näringsministern.
            När är det rätt tid?
          </note>
          <note>
            Jag skulle vilja ha den frågan besvarad.
          </note>
          <note>
            Jag skulle också vilja ställa den fråga som inte har fått något
            svar och som även Martin Nilsson var inne på. Den handlar om de
            14 semesterdagar som finns i dag. Det är en väldigt kort tid att
            återhämta sig på.
          </note>
          <note>
            Redan i budgetdebatten i december aviserades från socialdemokratiskt
            håll att det skulle komma en förändring ifrån departementet. Det
            var i december.
          </note>
          <note>
            Ministern svarar nu att frågan fortfarande bereds i departementet.
            Det får nog betraktas som en ganska låg arbetstakt, för detta
            måste ju vara ett simpelt förslag att utreda och fatta beslut
            om. Detta skulle jag också vilja ha ett förtydligande om.
          </note>
          <note>
            Anf. 44 Näringsminister BJÖRN ROSEN-
          </note>
          <note>
            GREN (s):
          </note>
          <note>
            Fru talman! Allting måste ställas i relation till någonting annat.
            När det gäller att vara arbetslös eller få en aktivitet - då är
            valet en aktivitet. Man kan inte säga så här: Nu är inte kvaliteten
            alldeles bra till
          </note>
          <note>
            100 %, och därför får du ingen aktivitet utan får vara arbetslös.
            Denna fråga måste man ställa sig. Man kan inte säga att vi inte
            vill ha fler i aktivitetsgaranti därför att de inte får tillräckligt
            hög kvalitet. Det blir faktiskt konstigt.
          </note>
          <note>
            Nu gäller det i stället att alla ska få möjlighet till detta.
            Där kvaliteten inte är bra ska vi se till att den blir det. Det
            måste vara sättet att arbeta med detta på.
          </note>
          <note>
            När det gäller tiden så är den individuell. Det är också själva
            poängen. För en del kommer det kanske att ta ett halvår. För en
            del kommer det att ta ett år, för en del två och för en del kanske
            tre år innan de kommer ut på den öppna arbetsmarknaden. Det är
            själva tanken med aktivitetsgarantin. Man ska individuellt bedömas
            efter de förutsättningar man har och kanske också efter hur arbetsmarknaden
            ser ut där man bor. För en del går det fortare, och för en del
            tar det längre tid. Därför kan man inte säga att exakt inom ett
            år ska 100 % ha jobb. Det går inte!
          </note>
          <note>
            När det handlar om frågan om den reguljära arbetsmarknaden så
            kan jag bitvis hålla med om att vi har en högkonjunktur och att
            det fortfarande är relativt många som är arbetslösa - öppet arbetslösa
            och i åtgärder.
          </note>
          <note>
            Men vi har i dag också det förhållandet att arbetslösheten är
            mycket strukturell. Det innebär att det sker stora strukturell
            förändringar på arbetsmarknaden. De stora basnäringarna och de
            gamla industrierna struktureras om helt. De tar till sig ny teknologi
            etc. De ökar sin produktivitet och de tillverkar varor och tjänster
            med ett mindre antal anställda. Samtidigt får vi en förskjutning
            mot alltmer av tjänsteproduktion. Detta kommer att ta lite tid.
            Men hittills vill jag påstå att denna regering med sin arbetsmarknadspolitik
            har lyckats mycket väl med att klara av denna överföring.
          </note>
          <note>
            Överläggningen var härmed avslutad.
          </note>
          <note>
            6 § Svar på interpellation 2000/01:252 om uppsägningarna vid
            Banverket
          </note>
          <note>
            Anf. 45 Näringsminister BJÖRN ROSEN-
          </note>
          <note>
            GREN (s):
          </note>
          <note>
            Fru talman! Sture Arnesson har ställt två frågor till mig: Har
            jag haft någon befattning med frågan om personalminskning hos
            Banverket? Avser jag verka för att frågan om konkurrensutsättning
            av Banverkets drift och underhåll underställs riksdagen?
          </note>
          <note>
            Svaret på den första frågan är nej. Jag har inte, och jag ska
            inte, befatta mig med denna fråga. Personalstyrkans dimensionering
            är en fråga som ska hanteras av Banverkets generaldirektör och
            styrelse eftersom det ligger inom ramen för deras ansvar.
          </note>
          <note>
            Jag vill ändå kommentera skälen till personalminskningarna. En
            viktig orsak är att Banverkets anslag minskat, något som riksdagen
            fattat beslut om.
          </note>
          <note>
            Banverket har inte kunnat genomföra järnvägsinvesteringar i den
            takt som planerades när stomnätsplanen fastställdes 1998. Det
            innebär att Banverket i dag har en för stor kostym. Banverket
            Produktion har minskat sin fakturering med 850 miljoner kronor
            mellan åren
          </note>
          <note>
            1998 och 2000. Endast i Banverket Produktion Norr finns en balans
            mellan fakturering, beläggning och resultat.
          </note>
          <note>
            Ett annat skäl till personalminskningarna är den förestående
            konkurrensutsättningen. Banverket Produktion har som strategi
            inför konkurrensutsättningen att stärka sin konkurrenskraft och
            öka lönsamheten.
          </note>
          <note>
            Det ska ske genom att man koncentrerar sig på sådana arbetsuppgifter
            som är specifika för järnvägen såsom el-, signal-, tele- och kvalificerade
            banarbeten.
          </note>
          <note>
            Svaret på den andra frågan är att regeringen redan i budgetpropositionen
            för år 2001 har redovisat att
          </note>
          <note>
            Banverket arbetar med att vidareutveckla beställarrollen och
            produktionsverksamheten i en konkurrensutsatt miljö. Syftet är
            att öka effektiviteten och sänka kostnaden för Banverkets banhållning.
          </note>
          <note>
            Jag kommer att med stort intresse följa Banverkets arbete och
            även hålla riksdagen informerad om hur konkurrensutsättningen
            fortlöper.
          </note>
          <note type="speaker">
            Anf. 46 STURE ARNESSON (v):
          </note>
          <note>
            Fru talman! Först vill jag tacka näringsministern för svaret.
            Vi är överens om en del saker, t.ex. att uppsägningen av de här
            600 banarbetarna inte är en fråga för regeringen eller riksdagen.
            Det beslutar
          </note>
          <note>
            Banverkets styrelse om. Likaså har en riksdagsmajoritet stått
            bakom konkurrensutsättningen av nyproduktion och ombyggnad.
          </note>
          <note>
            Det jag vill diskutera med näringsministern - och det har jag
            väl inte fått ett riktigt svar på - är konkurrensutsättningen
            av drift och underhåll, som tyvärr kommer att få negativa följder
            för tågresenärerna och samhället. Förseningarna kommer att öka,
            och säkerheten och allmänhetens förtroende kommer att minska.
            Det gör i sin tur att biltrafiken kommer att öka ytterligare.
            Miljön och trafiksäkerheten kommer att påverkas. Den kompetens
            som försvinner finns nämligen inte på annat håll.
          </note>
          <note>
            I valrörelsen 1998 tillbringade Stig Fahlgren i
          </note>
          <note>
            SEKO Banverksklubben i Falköping två dagar med
          </note>
          <note>
            Ines Uusmann. Det fanns redan då riksdagsbeslut på att nybyggnad
            och ombyggnad skulle konkurrensutsättas. Vid de tillfällena klargjorde
            hon att en socialdemokratisk regering inte skulle avhända sig
            det statliga ägandet av produktionsresurserna vad gäller drift
            och underhåll av järnvägen.
          </note>
          <note>
            Säkerheten, i form av en fungerande anläggning, blir klart försämrad.
            Även om risken för tågkollisioner inte ökar, kommer felen att
            öka. Det resulterar i ökade förseningar och i värsta fall urspårningar.
            Säkerhetspersonal i form av signaltekniker och besiktningsmän
            finns kvar, men inte den personal som ska åtgärda upptäckta fel
            i spåren och som själva upptäcker en hel del fel genom att de
            arbetar i anläggningarna. Dessutom ställer den här personalen
            upp på sin fritid när det behövs. Om man minskar den tillgängliga
            personalen med 75 % får det oundgängligen stora konsekvenser.
          </note>
          <note>
            Det gångna året har visat att vi nog lär få leva med nedblåsta
            ledningar, snö, översvämningar och jag vet inte allt i alla delar
            av Sverige. Vem ska rycka ut och fixa banan när fotfolket inte
            finns kvar. Det går att leja in folk när man ska laga eller ploga
            en väg, men man tar inte in vem som helst för att förstärka järnvägen
            när vattnet i Arvika trycker på.
          </note>
          <note>
            SEKO:s fackliga nätverk på trafikledningen skriver så här: Hur
            blir det då i framtiden? Vilka är det som ska upptäcka sprickor
            och sättningar i spåren och vilka ska utföra arbeten i spårområdet
            under pågående trafik? I dag utförs dessa jobb av banarbetare
            med högt säkerhetsmedvetande och blick för att hitta fel.
          </note>
          <note>
            Vi trafikledare talar samma språk som de. Vi har väldigt dålig
            erfarenhet av entreprenörer som arbetar inom spårområdet och inte
            ens kontaktar tågtrafikledningen. Detta har hänt ett flertal gånger.
            Tågen kommer att försenas. För oss på tågtrafikledningen är det
            här ytterligare en stressfaktor, och i förlängningen blir det
            en oacceptabel arbetsmiljö för oss.
          </note>
          <note>
            Ministern säger att han följer Banverkets arbete med stort intresse
            och kommer att hålla riksdagen informerad. Men det är inte så
            enkelt. Om drift och underhåll konkurrensutsätts finns inte de
            här människorna kvar med sina kunskaper. Då hjälper det inte att
            näringsministern följer de här frågorna. De är borta. Håller ministern
            med om detta resonemang?
          </note>
          <note>
            Det gäller säkerheten på våra järnvägar.
          </note>
          <note>
            Jag vill också fråga om det finns något lyckat exempel ute i
            världen där man har konkurrensutsatt järnvägsunderhåll.
          </note>
          <note>
            Anf. 47 Näringsminister BJÖRN ROSEN-
          </note>
          <note>
            GREN (s):
          </note>
          <note>
            Fru talman! Låt mig börja med att säga att järnvägen omfattas
            av nollvisionen. Ingen person ska dödas eller skadas allvarligt
            till följd av trafikolyckor. Vi har kommit mycket långt inom järnvägssektorn.
          </note>
          <note>
            Dödsolyckor är mycket ovanliga där. Det här goda resultatet har
            uppnåtts genom ett långsiktigt och systematiskt arbete. I dag
            finns en rad viktiga säkerhetssystem vid järnvägen. Vi har t.ex.
            ATC-systemet som övervakar att föraren håller rätt hastighet och
            att han stannar vid stoppsignal. Personalen är självfallet en
            viktig faktor i säkerhetsarbetet.
          </note>
          <note>
            Jag tycker att det är att ta i att säga att vi kommer att få
            problem med säkerheten nu när vi konkurrensutsätter detta. Jag
            tror inte på det. Jag har inte heller någon erfarenhet av konkurrensutsättning
            av drift och underhåll. Nu sker det ju successivt. Det är inte
            så att man avreglerar på en gång. Det sker ganska successivt när
            det gäller just drift och underhåll. Även om det är många av dessa
            600 som sysslar med det är det ändå så att det sker successivt.
          </note>
          <note>
            Vi har en viss erfarenhet av konkurrensutsättning när det gäller
            Vägverket. Där kan jag dra några slutsatser. Det finns inte belägg
            för att konkurrensutsättning förändrar kvaliteten i driften av
            vägar. Framkomligheten på vägarna förändras inte. Säkerheten på
            vägarna har inte påverkats. Kvalitetssystemen hos entreprenörerna
            har blivit bättre med åren när Vägverket höjde kraven. Områden
            som utsatts för konkurrens hade väsentligt lägre prisnivåer än
            områden som inte är konkurrensutsatta. När man ser vad som har
            hänt i Vägverket tycker jag att man inte redan nu kan säga att
            detta kommer att ge problem.
          </note>
          <note>
            Ytterst är det självfallet Banverkets ledning som har ansvaret
            för detta. De ska tillse att det är bra drift och underhåll, att
            det sker med konkurrensmässiga priser, att det är bra arbetsmiljö,
            att tågen går och att det är säkert.
          </note>
          <note>
            Om det skulle visa sig att den här konkurrensutsättningen leder
            till att detta får de konsekvenser som sägs här, är det självklart
            att man måste förändra det.
          </note>
          <note>
            Vi i regeringen och även riksdagen ställer krav på att
          </note>
          <note>
            Banverket ska ha en hög kvalitet. Den får inte försämras genom
            en konkurrensutsättning. Den ska snarare förbättras genom att
            man har minst samma kvalitet till lägre pris när det gäller drift
            och underhåll och även när det gäller nybyggnation. Det är det
            jag kan stå får. Skulle det visa sig att det inte blir så, måste
            vi ju ifrågasätta ledningen i Banverket.
          </note>
          <note type="speaker">
            Anf. 48 STURE ARNESSON (v):
          </note>
          <note>
            Fru talman! Näringsministern delar uppenbarligen inte min uppfattning
            att det är för sent när den här utsättningen väl är gjord.
          </note>
          <note>
            Spåren förskräcker. Jag ska prata lite grann om hur det är i
            England där ett privat företag har hand om spåren. Det heter Railtrack.
          </note>
          <note>
            Sedan tågolyckan vid Hatfield utanför London, då ett snabbtåg
            till Leeds spårade ur, har biltrafiken till och från London ökat
            med 25 %. Det kan inte vara en vinst för samhället.
          </note>
          <note>
            Företaget är i dag i ekonomisk kris. Staten får skjuta till stora
            belopp. Man har upptäckt 1 850 allvarliga sprickor i landets järnvägsspår.
            På 500 platser är hastigheten begränsad till 32 kilometer i timmen.
          </note>
          <note>
            De brittiska tågresenärerna kommer att kompenseras med uppskattningsvis
            7 miljarder kronor för förseningar under detta år. Den brittiska
            regeringens mål på 50 % fler passagerare och 80 % mer gods syns
            alltmera avlägset.
          </note>
          <note>
            Jag tänker citera Mats Andersson i Svenska järnvägsfrämjandet
            - en mycket duktig kapacitet när det gäller järnväg. Jag vill
            inte säga det han säger, men han är duktigare än jag: "Trots kaoset
            på järnvägssidan i Storbritannien finns det tyvärr fortfarande
            svenska beslutsfattare som ser privatiseringen av de brittiska
            järnvägarna som ett föredöme." Så tilläger han: "De vet inte vad
            de pratar om."
          </note>
          <note>
            Ännu längre går Londons borgmästare. Han heter
          </note>
          <note>
            Livingstone. Enligt DN säger han att man måste vara hjärndöd
            om man inte förstår riskerna med privatisering.
          </note>
          <note>
            Jag skulle egentligen vilja debattera med Lars
          </note>
          <note>
            Engqvist. Jag hörde honom, när han stod här nyss, säga att konkurrensutsättning
            inom sjukvården inte är någonting för den svenska socialdemokratin.
            Vad är det som gör att det är så bra när det gäller detta? Är
            det inte dags att ta en time out och tänka efter och utvärdera?
          </note>
          <note>
            Vad är vinsten med detta pendeltågselände i
          </note>
          <note>
            Stockholm, som bara fortsätter med försenade och inställda tåg?
            Vad kostade gasololyckan i Borlänge samhället? Att den värmländske
            föraren var berusad åtalas han nu för, men varför förtigs det
            omänskliga arbetsschema den privata tågoperatören hade konstruerat
            åt honom?
          </note>
          <note>
            Är vårt samhälle bara ekonomi och vinstmaximering?
          </note>
          <note>
            Jag vill tala om för ministern att jag är avhoppad socialdemokrat.
            Jag lämnade partiet för sex år sedan.
          </note>
          <note>
            Jag och mina gamla socialdemokratiska vänner hemma i Värmland
            känner inte igen socialdemokratin.
          </note>
          <note>
            Man går ut och kräver ägaransvar när det är kris i
          </note>
          <note>
            Bengtsfors, men vad tänker man om statens egna anställda?
          </note>
          <note>
            Ministern har sagt att avregleringen av Posten kom alldeles för
            tidigt. Vi skulle ha väntat tills övriga
          </note>
          <note>
            Europa var med på tåget. Varför kunde vi inte ta det lite lugnt
            även i denna fråga?
          </note>
          <note>
            Anf. 49 Näringsminister BJÖRN ROSEN-
          </note>
          <note>
            GREN (s):
          </note>
          <note>
            Fru talman! Det är inte så att svenska regeringen har Storbritannien
            som någon förebild för vår framtid när det gäller transportpolitiken.
            Det finns mycket att säga om den. Jag tillhör dem som är väldigt
            negativa till vad som har skett där.
          </note>
          <note>
            Den svenska avregleringen av järnvägstrafiken är en ganska monopolstark
            avreglering, dvs. det är vissa olönsamma linjer som man avreglerar.
            Om vi bortser från SL-pendeltågen - de är landstingets och inte
            statens, och Stockholms läns landsting är borgerligt styrt - kan
            vi konstatera att det har varit väldigt fördelaktigt för resenärerna.
            Jag kan nämna Tågkompaniet som ett exempel när det gäller sovvagnarna.
            De har utvecklats. De kör fler tåg. De kör linjer som inte tidigare
            kördes. Det är bara att konstatera att det har varit väldigt bra.
          </note>
          <note>
            När det gäller de kraftiga förseningar som har skett är det inte
            det statliga monopolet och Banverket som är orsaken, utan det
            är mer tågoperatörerna. Jag vill också säga att tågåkandet - persontrafiken
            - har ökat oerhört kraftigt de senaste åren. Det är en positiv
            utveckling, och den tycker jag att vi ska vara stolta över. Vi
            ska fortsätta att utveckla detta.
          </note>
          <note>
            Jag tycker att avreglering inte är något självändamål. Jag har
            varit väldigt kritisk t.ex. när det gäller
          </note>
          <note>
            Postens avreglering. Men vi kan nu konstatera att
          </note>
          <note>
            Posten med lite hjälp från regeringen ändå har utvecklats väldigt
            väl och fortfarande har 95 % av marknaden. Det kommer att visa
            sig att Posten blir ett av de verkligt framgångsrika distributions-
            eller logistikföretagen.
          </note>
          <note>
            Banverket är ett monopol i den meningen att det är ett statligt
            verk som har ansvar för själva infrastrukturen. Nu gör Banverket
            en bedömning innebärande att man skär i Banverkets produktion.
            Det beror delvis på att man konkurrensutsätter, men det beror
            kanske framför allt på att regeringen och riksdagen inte har fattat
            tillräckliga beslut när det gäller de ekonomiska behov som Banverket
            har för att kunna bygga ut järnvägen, som vi en gång har planerat.
          </note>
          <note>
            Det är där vi finner den viktigaste orsaken - inte i att verksamheten
            nu har blivit konkurrensutsatt. Det är en mycket mindre viktig
            orsak. Då tycker jag att vi får en annan balans på diskussionen.
          </note>
          <note>
            Jag tror att vi kan vara överens om att det är bra med en avreglering
            med förnuft som vi ser gynnar marknaden, kunderna och också dem
            som är anställda.
          </note>
          <note>
            Den som starkast har drivit avregleringen av Telia, Posten och
            SJ - den förändring som har gjorts av
          </note>
          <note>
            SJ - är den fackliga organisationen SEKO. Jag brukar säga det
            lite skämtsamt. De är avsevärt mer liberala än vad den svenska
            näringsministern är. Det är de som driver detta, för de tror på
            detta och tycker att det är rimligt. Jag tror inte att man kan
            finna en stark facklig kritik mot detta. I varje fall har jag
            inte fått den från SEKO.
          </note>
          <note type="speaker">
            Anf. 50 STURE ARNESSON (v):
          </note>
          <note>
            Fru talman! Det var en del sanna ord. Men jag kan tala om för
            ministern att acceptansen på golvet, bland fotfolket inom facken,
            inte är lika stor.
          </note>
          <note>
            Jag vill rekommendera en intressant forskarrapport gjord av Johan
            Sanne på Linköpings universitet.
          </note>
          <note>
            Hans rapport heter lite vitsigt Fart och spänning. Det handlar
            inte om att vara näringsminister; man skulle kunna tro det. Men
            det är trots allt intressant läsning.
          </note>
          <note>
            Det handlar om banarbetares, lokförares och tågtrafikledares
            syn på risker och riskhantering.
          </note>
          <note>
            Johan Sanne pratar och beställare-utföraremodellen, som genererar
            nya risker. Han har en hel del synpunkter på detta som kan vara
            bra att ta till sig.
          </note>
          <note>
            Jag tar fasta på det som vi har gemensamt. Vi ska nu försöka
            enas om ett bra vårbudgetförslag till riksdagen. Vi är tre samarbetspartier
            som jag förmodar samtliga vill satsa pengar på Banverket - ordentliga
            pengar, hoppas jag. Vi vill det. Vi hoppas också att näringsministern
            snart inbjuder oss i samarbetspartierna till diskussioner om den
            kommande infrastrukturpropositionen. Vi är beredda på förutsättningslösa
            diskussioner när det gäller detta. Med den inriktning som alla
            tre partier redovisat om satsningar på järnvägen tror jag att
            vi kommer att minska de risker för järnvägen som jag har talat
            om. Det är det bästa sättet att minska de riskerna.
          </note>
          <note>
            Men det är lite synd att Banverket ska gå ut och tala om att
            minska kostymen när man borde veta att våra tre partier står bakom
            en satsning på järnvägstrafiken.
          </note>
          <note>
            Anf. 51 Näringsminister BJÖRN ROSEN-
          </note>
          <note>
            GREN (s):
          </note>
          <note>
            Fru talman! Låt mig bara konstatera att avreglering och konkurrensutsättning
            är någonting som ska användas med förnuft. Det ska vara bra för
            företaget.
          </note>
          <note>
            Det ska vara bra för kunderna. Det ska vara bra för de anställda.
          </note>
          <note>
            En avreglering som leder till att vi skulle öka olycksfrekvensen
            och minska tryggheten är oacceptabel. Jag förutsätter självklart
            att Banverket hanterar detta på det här sättet, och det kommer
            jag noggrant att följa.
          </note>
          <note>
            Sedan vill jag också säga att den största delen, när det gäller
            den här nedskärningen och de förändringar som sker på Banverket,
            handlar om att vi inte har följt planerna med ekonomiska beslut.
            Därmed har många investeringar och mycket underhåll skjutits på
            framtiden. Jag hoppas också att vi ska kunna komma överens när
            det gäller infrastrukturpropositionen om att det här måste åtgärdas.
            Jag delar den uppfattningen.
          </note>
          <note>
            Tack!
          </note>
          <note>
            Överläggningen var härmed avslutad.
          </note>
          <note>
            7 § Svar på interpellation 2000/01:253 om vindkraften
          </note>
          <note>
            Anf. 52 Näringsminister BJÖRN ROSEN-
          </note>
          <note>
            GREN (s):
          </note>
          <note>
            Fru talman! Rune Berglund har frågat mig vilka åtgärder jag ämnar
            vidta för att snabba på utbyggnaden av vindkraften.
          </note>
          <note>
            Låt mig först kort nämna det arbete som redan pågår inom vindkraftsområdet,
            vilket faktiskt är en hel del.
          </note>
          <note>
            Staten stöder sedan början av 1990-talet vindkraften genom olika
            energipolitiska program. I detta ingår stöd till forskning och
            utveckling, demonstration, investeringar och drift.
          </note>
          <note>
            Vid sidan om detta pågår ett omfattande arbete för att skapa
            långsiktigt stabila förutsättningar för vindkraftsutbyggnaden
            i Sverige. Riksdagen beslutade förra året om de framtida ekonomiska
            förutsättningarna för elproduktion från förnybara energikällor
          </note>
          <note>
            (prop. 1999/2000:134, bet. 2000/01:NU3, rskr.
          </note>
          <note>
            2000/01:111). Det nya systemet grundas på handel med certifikat
            baserad på kvoter. Avsikten är att systemet ska träda i kraft
            den 1 januari 2003. En utredare arbetar just nu med detta (dir.
            2000:56), och arbetet kommer att vara klart senast den 31 oktober
            2001.
          </note>
          <note>
            Regeringen meddelade i 2000 års ekonomiska vårproposition sin
            avsikt att återkomma till riksdagen med förslag till planeringsmål
            för vindkraften. Energimyndigheten arbetar just nu med att ta
            fram ett förslag på ett lämpligt planeringsmål och ska också ge
            förslag till åtgärder för att möjliggöra att målet uppfylls. Därtill
            arbetar myndigheten med att se över behov och kostnader för nätförstärkningar.
            Uppdraget ska redovisas senast den sista april i år.
          </note>
          <note>
            Vindkraftsutredningen gjorde i sitt slutbetänkande
          </note>
          <note>
            (SOU 1999:75) bedömningen att det är ute till havs som den i
            särklass största potentialen finns för utbyggnad av vindkraften
            samtidigt som konflikterna med andra intressen sannolikt är mindre.
            Mot bakgrund av detta har en arbetsgrupp inom Regeringskansliet
            tillsatts med uppgift att kartlägga förutsättningarna för lokalisering
            av vindkraft till havs- och fjällområden. I ett första steg ingår
            att redovisa förslag på några områden, främst till havs, vilka
            kan bedömas som lämpliga för pilotprojekt. Arbetsgruppen har nyligen
            i en delrapport lämnat förslag om hur detta arbete ska bedrivas
            vidare.
          </note>
          <note>
            Regeringen anser att en storskalig vindkraftsutbyggnad i Sverige
            måste genomföras på samma sätt som utbyggnad av annan energiproduktion,
            dvs. på kommersiella villkor och med sedvanlig riskvärdering.
            För detta krävs givetvis också långsiktigt stabila villkor som
            ger tillräcklig stimulans till utbyggnaden av den förnybara elproduktionen.
            Jag bedömer att mycket av det arbete som redan görs tillsammans
            med det nya systemet med gröna certifikat samt ett operativt planeringsmål
            för vindkraften kommer att ge de förutsättningar som krävs för
            ett stabilt framtida investeringsklimat.
          </note>
          <note>
            Jag kan också konstatera att teknikutvecklingen inom vindkraftsområdet
            gått mycket fort på senare år.
          </note>
          <note>
            Detta har inneburit att större anläggningar kan byggas i områden
            där det tidigare inte varit möjligt och till lägre kostnader.
            Ett fortsatt nära och aktivt samarbete mellan staten och näringslivet
            ser jag som en viktig del av den fortsatta utvecklingen, t.ex.
            genom ett fördjupat samarbete kring demonstration av ny teknik
            genom pilotprojekt.
          </note>
          <note>
            Jag vill sammanfatta med att säga att det stora antalet aktiviteter
            som pågår sammantaget syftar till en stabil fortsatt utbyggnad
            av vindkraften. Många resultat kommer fram i år. Regeringen avser
            att presentera en energipolitisk proposition våren 2002.
          </note>
          <note>
            Vindkraftens utbyggnad kommer att vara en viktig del i detta.
            Tack!
          </note>
          <note type="speaker">
            Anf. 53 RUNE BERGLUND (s):
          </note>
          <note>
            Fru talman! Tack ministern för svaret!
          </note>
          <note>
            Jag tyckte att morgonens energidebatt, som jag med intresse lyssnade
            på, var väldigt välgörande och i vissa fall klargörande. Vi fick
            då klart för oss vilka partikonstellationer i det här landet som
            vill förnya energin och göra det på ett miljömässigt bra sätt.
          </note>
          <note>
            Vi behöver ju nu, reaktor för reaktor, försöka ersätta kärnenergin.
            Vi behöver en tidsplan för detta.
          </note>
          <note>
            Det är ett viktigt arbete. Det är inte lätt att ersätta halva
            energibehovet med förnybara energislag. Det kommer naturligtvis
            att ta lång tid, men det är miljömässigt nödvändigt att sätta
            i gång så snart som möjligt.
          </note>
          <note>
            När vindkraftstekniken nu är utvecklad till den grad att den
            är kommersiellt gångbar gäller det att kratta manegen och starta
            det stora språnget mot världens mest miljövänliga och hållbara
            energianvändning, vilket bör innebära full täckning av det svenska
            energibehovet med målet minimala CO2-
          </note>
          <note>
            utsläpp. Det tycker jag är ett mål som näringsministern faktiskt
            har gett goda förhoppningar om att vi ska sätta upp i dag.
          </note>
          <note>
            Skälet till att jag ställde den här interpellationen är egentligen
            att människor, när jag är ute och träffar dem i landet, frågar
            vad det beror på att ingenting händer. Varför står det stilla?
            Samtidigt läser de att man i andra länder har startat arbetet
            i stor skala. Och samtidigt vet de att vi länge har varit med
            i spetsen när det gäller teknikutvecklingen men ännu inte har
            kommit fram till faser av storskalig utbyggnad. Vi har alltså
            fram till nu inte tillräckligt nyttjat den kunskap som vi har
            när det gäller teknisk utveckling och industriell kapacitet. Vi
            har alltså inte kommit i gång med att skapa en hemmamarknad som
            skulle kunna lägga grunden till ytterligare en stor svensk exportgren
            med betydande sysselsättningseffekter.
          </note>
          <note>
            Det finns kanske förklaringar till det. En kan vara att vi sedan
            länge har täckt vårt elbehov med vattenkraft och kärnkraft. Det
            har inte på många år funnits ett behov av nationella utbyggnadsplaner.
            En annan förklaring kan ju handla om den debatt som vi hörde i
            förmiddags. Det finns människor som har andra tankar, andra förslag,
            när det gäller energiutvecklingen i framtiden. Men vi vet ju nu
            att det finns företagsgrupper som är beredda att ta på sig uppgiften
            att tillverka, uppföra och driva elproduktion i stor skala.
          </note>
          <note>
            När man frågar folk i branschen säger de att det fram till nu
            har funnits ett antal begränsande faktorer som har gjort att det
            har varit komplicerat, trots att, som de säger, vi i Sverige har
            de bästa förutsättningarna. Vi har bättre förutsättningar än många
            andra länder för att få en bra vindkraftsutbyggnad. Vi har rikstäckande
            stomnät med hygglig kapacitet, även om det finns flaskhalsar.
            Vi har ett bra lokalt nät som är lätt att nå, och vi har kombinationen
            av vind och vatten som utmärkt kompletterar varandra.
          </note>
          <note>
            Jag skulle vilja ställa en fråga till ministern: Bedömer ministern
            att de insatser som man nu är på väg att färdigställa, när det
            gäller utredningar och annat, kommer att innebära att arbetet
            kommer i gång och snabbas upp?
          </note>
          <note>
            Anf. 54 Näringsminister BJÖRN ROSEN-
          </note>
          <note>
            GREN (s):
          </note>
          <note>
            Fru talman! Låt mig repetera något av vad som sades i debatten
            här i morse. Det jag uttryckte var att svensk industri på senare
            tid har fått fram flera nya, spännande tekniska system, både för
            produktion och för överföring av el. Vi har vindkraftssystem med
            utsikter till 20 % högre elproduktion jämfört med tidigare som
            gör det ekonomiskt möjligt att ansluta avlägsna vindkraftverk
            direkt till de nationella kraftnäten. De statliga insatserna i
            1997 års program har bidragit till en del av detta.
          </note>
          <note>
            Nu kan vi säga att vi äntligen är inne i ett skarpt läge. Vindkraften
            är nu på väg mot målet att kunna konkurrera med ny fossilbaserad
            produktion. Jag tänker därför, till att börja med, nu ta initiativ
            till en fördjupad diskussion med olika intressenter inom området.
            Jag ser framför mig ett samarbete för att snabbt komma i gång
            med demonstration av den nya tekniken. Inom en snar framtid kommer
            jag därför att bjuda in aktörer på detta område. Jag tänker även,
            redan nu i vårpropositionen, ta vissa initiativ.
          </note>
          <note>
            Sedan gällde det frågan varför Sverige har så låg andel produktion
            av el från vindkraft. Det finns givetvis många anledningar till
            att vindkraftsproduktionen inte är större än vad den är i Sverige.
            Den huvudsakliga anledningen är att det i Sverige inte har funnits
            något underskott av el. Det har därför inte heller funnits någon
            naturlig anledning att bygga ny elproduktionskapacitet. De låga
            elpriserna sedan avregleringen har dessutom inte uppmuntrat till
            investeringar i ny elproduktion.
          </note>
          <note>
            I Sverige fanns vid slutet av år 2000 ca 540 vindkraftverk, enligt
            Energimyndighetens statistik. Tillsammans producerade dessa ca
            0,44 terawattimmar el, vilket utgör ca 0,3 % av den totala elproduktionen.
          </note>
          <note>
            Under år 2000 var andelen vindkraft 12 % av elproduktionen i
            Danmark. I Tyskland var motsvarande siffra 2 %. Jag vill i detta
            sammanhang påminna om att Sverige har en mycket hög andel förnybar
            elproduktion med 49 % år 1998. Man kan jämföra med
          </note>
          <note>
            Tyskland där motsvarande siffra samma år var 6 %
          </note>
          <note>
            och Danmark där den var 10 %. Jag vill med detta säga att utgångsläget
            varierar mycket mellan länderna. Situationen i Sverige kan således
            inte direkt jämföras med den i andra länder. Och vad har Danmark
            för alternativ? Vi har vår vattenkraft, och vi har en väl utbyggd
            kärnkraft som nu på sikt ska bytas ut.
          </note>
          <note>
            Trots att vindkraften har en begränsad roll i det svenska energisystemet
            har det varit en markant utveckling under senare delen av 90-talet.
            Från år 1994
          </note>
          <note>
            till år 2000 har produktionen ökat från 0,07 till 0,44
          </note>
          <note>
            terawattimmar per år. Denna utveckling har sannolikt möjliggjorts
            genom de energipolitiska programmen samt energibeskattningens
            utformning. Energimyndigheten bedömer i sin prognos för 2001 respektive
          </note>
          <note>
            2002 att vindkraftsproduktionen blir 0,52 respektive
          </note>
          <note>
            0,68 terawattimmar. Andelen av nettoproduktionen blir således
            0,4 respektive 0,5 %.
          </note>
          <note>
            Vad jag vill göra är att påskynda den här processen. Jag vill
            att vi går snabbare fram just därför att det finns en bättre teknik.
          </note>
          <note type="speaker">
            Anf. 55 RUNE BERGLUND (s):
          </note>
          <note>
            Fru talman! Som ministern säger har vi ett mycket gynnsamt läge
            genom att vi redan har, om vi räknar vattenkraften, en mycket
            stor andel förnybar energi.
          </note>
          <note>
            När jag talar med folk i branschen finns det några frågor man
            ställer om sådant som man i dag betraktar som begränsande faktorer.
            Jag vet inte om ministern har möjlighet eller är beredd att svara
            på detta i dag.
          </note>
          <note>
            En fråga gäller den effektbegränsning man i dag har på 1,5 megawatt.
            Den kom väl till för att den motsvarar gränsen för småskalig vattenkraft.
            I dag kan man ju bygga vindkraftverk på det dubbla och mer. Därför
            är min ena fråga till ministern: Kommer ministern att undanröja
            detta tekniska hinder?
          </note>
          <note>
            En annan fråga, som möjligen inte är energiministerns, gäller
            fastighetsskatten. Jag har fått en uppgift om att per producerad
            kilowatt betalar vindkraften näst mest fastighetsskatt. Det är
            bara kärnkraften som betalar mer fastighetsskatt. Därför frågar
            jag om ministern avser att titta över även det.
          </note>
          <note>
            Sedan finns det naturligtvis en del andra hinder som inte vi
            kan diskutera. De ska kanske tas upp med miljöministern.
          </note>
          <note>
            Men det finns, det är vi överens om, ett starkt behov av samordnade
            insatser mellan berörda departement för att klara ut de hinder
            som kan finnas för en snabbare etablering av vindkraft. Förutsättningarna
            för att megawatt för megawatt fasa ut kärnkraften finns ju nu.
            Jag hoppas att regeringen nu tar krafttag och att vi ska komma
            fram till en bra situation där vi så småningom har 50 % vattenkraft
            och 50 % annan förnybar energi i detta land. Då kan ingen begära
            att
          </note>
          <note>
            Sverige ska komma längre i den här frågan.
          </note>
          <note>
            Anf. 56 Näringsminister BJÖRN ROSEN-
          </note>
          <note>
            GREN (s):
          </note>
          <note>
            Fru talman! Gränsen för småskaliga produktionsanläggningar syftar
            på regleringen av det statliga stödet till småskalig elproduktion.
            Jag är väl medveten om de nackdelar som finns med gränsen på 1,5
          </note>
          <note>
            megawatt, framför allt när det gäller vindkraft. Gränsen gäller
            för varje enskilt aggregat. En större vindkraftspark där varje
            aggregat är mindre än 1,5 megawatt är alltså berättigad till stöd
            för småskalig elproduktion, däremot inte ett enskilt aggregat
            på t.ex. 2
          </note>
          <note>
            megawatt. Gränsen kan alltså ge vissa icke önskade effekter,
            minst sagt. Jag kommer att titta närmare på och överväga denna
            fråga. Det måste man göra. Den s.k. elcertifikatsutredningen kommer
            också att titta på den här frågan.
          </note>
          <note>
            När det sedan gäller frågan om fastighetsskatten ska jag be att
            få återkomma till den. Det är samma där: Vi måste titta på den
            här typen av hinder. Men jag har inget svar på detta. Det ligger
            också i första hand på finansministern.
          </note>
          <note type="speaker">
            Anf. 57 RUNE BERGLUND (s):
          </note>
          <note>
            Fru talman! Det är bra att ministern överväger att titta på effektbegränsningarna
            och undanröja de hinder som finns.
          </note>
          <note>
            Jag har egentligen inget mer att tillägga än att jag vill tacka
            ministern. Jag kommer med särskilt intresse att läsa ministerns
            andra inlägg under morgonens energidebatt, där ministern också
            talade rätt mycket om vindkraftens framtid i det här landet.
          </note>
          <note>
            Överläggningen var härmed avslutad.
          </note>
          <note>
            8 § Svar på interpellation 2000/01:239 om deltidsstämpling
          </note>
          <note>
            Anf. 58 Näringsminister BJÖRN ROSEN-
          </note>
          <note>
            GREN (s):
          </note>
          <note>
            Fru talman! Hans Stenberg har frågat mig om vilka åtgärder jag
            ämnar vidta för att säkerställa att
          </note>
          <note>
            Arbetsmarknadsstyrelsens, AMS, föreskrift till 9 §
          </note>
          <note>
            lagen om arbetslöshetsförsäkring, ALF, ändras så att den som
            har en tillsvidareanställning på deltid och är tjänstledig från
            detta arbete för deltidsarbete med högre sysselsättningsgrad kan
            ha fortsatt rätt till utfyllnad med arbetslöshetsersättning.
          </note>
          <note>
            Låt mig först säga att jag delar Hans Stenbergs uppfattning att
            det måste gå att fortsätta att deltidsstämpla när man är tjänstledig
            för ett annat deltidsarbete med högre tjänstgöringsgrad.
          </note>
          <note>
            Enligt AMS föreskrifter till lagen om arbetslöshetsförsäkring
            är en sökande som är tjänstledig inte att anse som arbetslös utom
            i några där särskilt angivna undantagssituationer. Förskrifterna
            har hos åtminstone en arbetslöshetskassa i vissa fall tolkats
            så att en person som exempelvis tar tjänstledigt från ett deltidsarbete
            för ett deltidsarbete med högre sysselsättningsgrad inte har rätt
            till fyllnadsersättning från arbetslöshetsförsäkringen. I de fall
            som är kända för
          </note>
          <note>
            AMS och har överklagats av den enskilde har domstolen dock ändrat
            beslutet till förmån för den sökande med hänvisning till att den
            bedömt att det inte varit lagstiftarens mening att reglerna skulle
            tolkas på det sätt som arbetslöshetskassan gjort. I de här aktuella
            fallen har den sökande haft en längre tids heltidsarbete mellan
            deltidsanställningarna.
          </note>
          <note>
            Enligt AMS har avsikten med föreskriften aldrig varit att en
            person som är tjänstledig från deltidsarbete för ett arbete med
            högre sysselsättningsgrad, på sätt som beskrivits tidigare, ska
            förlora sin rätt till fyllnadsersättning. AMS har således uppmärksammat
            problemet och också påbörjat en översyn av föreskriften i syfte
            att förtydliga denna på den här punkten. Mot denna bakgrund finner
            jag inte någon anledning att vidta någon åtgärd med anledning
            av Hans
          </note>
          <note>
            Stenbergs interpellation.
          </note>
          <note type="speaker">
            Anf. 59 HANS STENBERG (s):
          </note>
          <note>
            Fru talman! Jag vill börja med att tacka näringsministern för
            svaret på min interpellation och för att han så tydligt redovisar
            sin syn på hur regelverket ska tolkas.
          </note>
          <note>
            Det här är annars ett typiskt exempel på hur människor ibland
            kommer i kläm när riksdagsbeslut tolkas på ett helt orimligt sätt
            av dem som sedan ska administrera våra beslut. Precis som Björn
            Rosengren säger var det självklart aldrig meningen att en deltidsarbetslös
            som tar tjänstledigt för att ta ett arbete med högre sysselsättningsgrad
            skulle avstängas från akassan. A-kassans regler måste vara så
            utformade att de stimulerar deltidsarbetande till att försöka
            få arbete med högre tjänstgöringsgrad. Därför är det angeläget
            att AMS rättar till regelverket på den punkten.
          </note>
          <note>
            Bakgrunden till att jag skrev interpellationen var ett fall i
            mitt hemlän där en kvinna avstängdes från akassan trots att det
            gällde ett annat deltidsarbete med högre sysselsättningsgrad hos
            samma arbetsgivare.
          </note>
          <note>
            När jag fick höra talas om detta trodde jag, som gammal a-kasseredogörare,
            att hon hade blivit felbehandlad. Jag tog därför kontakt med AMS.
            Där fick jag tala med en ansvarig tjänsteman. Efter en stunds
            diskussion var vi helt överens om att regelverket hade tolkats
            fel av a-kassan. Hon bad att få återkomma, och hon ringde upp
            efter ett par timmar. Då hade hon gått igenom regelverket, och
            hon tyckte att a-kassan inte hade gjort fel som hade stängt av
            personen och att regelverket borde förtydligas. Sedan refererade
            hon till en dom som hade gett den klagande rätt i ett alldeles
            liknande ärende. Då tänkte jag att frågan var utagerad. Personen
            hade rätt till a-kasseersättning enligt domstol. Då säger handläggaren
            på AMS -
          </note>
          <note>
            samma person som nyss hållit med om att regelverket var feltolkat
            - att AMS ska överklaga domen. Då insåg jag att det behövs ett
            klart och tydligt ställningstagande från näringsministern och
            riksdagen i frågan så att AMS verkligen gör regeländringen - och
            att det går snabbt. Jag fick också i mitt samtal med
          </note>
          <note>
            AMS klart för mig att ett sådant förtydligande av regelverket
            kan ta ganska lång tid. Det handlar om att människor varje dag
            kommer i kläm.
          </note>
          <note>
            Jag hoppas innerligt att näringsministern noga följer frågan
            och i den fortlöpande dialogen med
          </note>
          <note>
            AMS ser till att det blir en snabb ändring av reglerna.
          </note>
          <note>
            Folk blir i vissa fall alldeles orimligt behandlade.
          </note>
          <note>
            Anf. 60 Näringsminister BJÖRN ROSEN-
          </note>
          <note>
            GREN (s):
          </note>
          <note>
            Fru talman! Det är en bra regel att a-kassa inte lämnas till
            den som är tjänstledig, men regeln bör inte tillämpas så fyrkantigt
            och bokstavligt som har skett i vissa undantagsfall. Det är självklart
            rimligt och okej att arbeta mer. Jag vill också säga att AMS planerar
            att förtydliga bestämmelserna vid tjänstledighet, så att man ska
            slippa få dessa fall som har nämnts här av
          </note>
          <note>
            Hans Stenberg.
          </note>
          <note type="speaker">
            Anf. 61 HANS STENBERG (s):
          </note>
          <note>
            Fru talman! Då vill jag än en gång tacka näringsministern för
            svaret. Jag hoppas verkligen att en ändring kommer till stånd
            så fort som möjligt.
          </note>
          <note>
            Överläggningen var härmed avslutad.
          </note>
          <note>
            9 § Svar på interpellation 2000/01:243 om alkolås
          </note>
          <note>
            Anf. 62 Näringsminister BJÖRN ROSEN-
          </note>
          <note>
            GREN (s):
          </note>
          <note>
            Fru talman! Jan-Evert Rådhström har frågat mig om jag är beredd
            att avsluta försöksprojektet med alkolås i personbilar och i stället
            införa ett permanent system med alkolås över hela landet.
          </note>
          <note>
            Låt mig först framhålla att jag anser att den försöksverksamhet
            med alkolås som riksdagen beslutat om är utomordentligt viktig
            för att öka trafiknykterheten och därmed trafiksäkerheten.
          </note>
          <note>
            Sedan 1999 har personer folkbokförda i Stockholms, Östergötlands
            och Västerbottens län som gjort sig skyldiga till trafiknykterhetsbrott
            möjlighet att få villkorlig körkortsåterkallelse. Villkoret innebär
            rätt att inom Sverige endast köra viss personbil som utrustats
            med alkolås. Personen ska förbinda sig att genomgå läkarundersökning
            m.m.
          </note>
          <note>
            Försöksverksamheten har nu pågått i lite mer än två år och erfarenheterna
            är mycket goda.
          </note>
          <note>
            Ett av syftena med försöksverksamheten är att få erfarenhet av
            alkolås i Sverige utan att behöva göra alltför stora investeringar
            som kan vara bortkastade om alkolåset inte visar sig ge önskvärt
            resultat.
          </note>
          <note>
            Enligt Vägverket deltar för närvarande 170 personer i projektet.
            Ett tiotal har av olika anledning, huvudsakligen på grund av startförsök
            med alkohol, uteslutits. De första har eller är på god väg att
            ha klarat av sina två år.
          </note>
          <note>
            Försöksverksamheten kommer att kunna utvärderas på ett bra sätt,
            med de begränsningar den i dag har och den tillströmning av deltagare
            som nu råder.
          </note>
          <note>
            Det ursprungliga projektet som riksdagen beslutat om ska löpa
            i fem år plus en tvåårsperiod för att de deltagare som sist kommit
            med i försöket ska hinna fullgöra sin tvåårsperiod. Resultatet
            är dock redan så tydligt vad avser säkerheten i det tekniska systemet
            och den medicinska uppföljningen att jag är beredd att undersöka
            förutsättningarna för en utvidgning av projektet. Jag vill då
            också undersöka förutsättningarna för att inte bara göra en utvidgning
            till hela riket utan också till flera körkortsbehörigheter och
            att möjligen frångå tidsbegränsningen på två års deltagande till
            att i stället omfatta en sammanhängande period om minst tolv månader
            under vilken tid deltagaren ska kunna förete såväl godkända medicinska
            protokoll som alkoholfria blåsningar i alkolåset. Detta skulle
            innebära att deltagaren kan nödgas fortsätta köra med alkolåsvillkoret
            under en tid som kan överstiga två år. Vi behöver dock noggrant
            studera förutsättningarna för detta inom Regeringskansliet innan
            jag kan utlova vilka förändringar som kan komma att läggas fram
            som förslag till riksdagen.
          </note>
          <note>
            Jag vill i detta sammanhang ånyo framhålla det frivilliga projekt
            med alkolås som har startats inom ramen för "kvalitetssäkring
            av transporter". Tre företag, Dala buss, Maser frakt och Taxi
            Uppsala, utrustar totalt 300 fordon med alkolås. Till detta kommer
            andra smärre försök på olika håll i landet. Dessa frivilliga projekt
            kommer säkert att kunna ge värdefullt jämförelsematerial till
            de erfarenheter som kommer från de nationella försöken med alkolås.
          </note>
          <note type="speaker">
            Anf. 63 JAN-EVERT RÅDHSTRÖM (m):
          </note>
          <note>
            Fru talman! Jag vill börja med att tacka näringsministern för
            svaret. Jag känner, i motsats till tidigare debatter jag har haft
            med näringsministern, en viss glädje över svaret den här gången.
            Jag har tidigare, som jag sade, ställt både frågor och interpellationer
            men har då tyvärr bara mötts av försiktighetsprinciper och att
            försöksperioder måste ha sin tid.
          </note>
          <note>
            I dag kan vara en dag som näringsministern och, framför allt,
            vägtrafikanter kan få minnas som en dag när näringsministern uttalade
            att vägtrafikanter kommer att möta färre rattfyllerister på våra
            vägar och rattfyllerister får möjlighet till en adekvat vård för
            sitt alkoholmissbruk.
          </note>
          <note>
            En annan viktig grupp som kan komma att känna en lättnad är alla
            de anhöriga som känt oron för att en närstående ska få ett återfall
            och därmed också ta sin bil och köra och bli ett levande trafikvapen.
          </note>
          <note>
            Det är givetvis att tro för mycket på alkolåsprojektet om man
            tror att detta löser alla problem. Men en sak är säker: Det räddar
            liv. Och det är, som jag tidigare påpekat i debatter med ministern,
            det absolut enklaste och billigaste sättet att öka trafiksäkerheten.
          </note>
          <note>
            Låt oss inte nu efter dagens debatt behöva ha fler interpellationsdebatter
            i det här ämnet och tvista om och när hela landet ska få möjlighet
            att använda alkolås som en åtgärd.
          </note>
          <note>
            Att människor allvarligt skadas och även omkommer under tiden
            som vi ska vänta på ett definitivt beslut råder det ingen tvekan
            om, men låt oss också slippa diskussionen om hur många offer som
            ska komma till skada innan näringsministern kan fatta ett beslut.
            Vi vet bara att ju längre det dröjer, desto fler blir det, tyvärr.
          </note>
          <note>
            Ministerns elvapunktsprogram för ökad trafiksäkerhet i all ära
            - men det här är något konkret, som skulle kunna ske till en mycket
            ringa kostnad och där det går att räkna räddade liv på våra svenska
            vägar.
          </note>
          <note>
            Fru talman! Ministern säger i svaret att resultaten av försöksperioden
            under de här två första åren varit så tydliga vad avser säkerheten
            i de tekniska systemen och den medicinska uppföljningen att han
            är beredd att undersöka förutsättningarna för en utvidgning av
            projektet.
          </note>
          <note>
            Det är här som jag åter faller ned i oron över om det verkligen
            ska hända något eller om det bara ska bli prat. Det behövs väl
            inga nya undersökningar för att se om det går att utvidga detta
            projekt? Det är väl klart att det går! Går det i dag på tre olika
            länsstyrelser går det så klart även på de andra länsstyrelserna
            i
          </note>
          <note>
            Sverige. Tänk om ministern i stället nu kan ge ett tydligt svar
            att han ska utvidga alkolåsförsöket, permanenta det till hela
            landet och ge det som en möjlighet vid rattfylleribrott.
          </note>
          <note>
            Min fråga till ministern måste alltså bli: Kan ministern här
            i dag uttala att han ska utvidga projektet och att det ska ske
            skyndsamt? Ge ett svar, för allas skull, inte minst för dem som
            ännu inte blivit utsatta för en olycka där de mött en alkoholpåverkad,
            som kanske i stället kunde ha varit en bilförare under behandling
            med alkolås och under läkarkontroll, en person som har större
            möjligheter att undvika olycksrisker genom att köra nykter.
          </note>
          <note type="speaker">
            Anf. 64 ELVER JONSSON (fp):
          </note>
          <note>
            Fru talman! Vi lever i nollvisionens tidevarv.
          </note>
          <note>
            Nollvisionen är utopisk. Nollvisionen är bra. Nollvisionen har
            en bra pedagogik, och den ger en bättre situation än om vi inte
            hade den formen av opinionsstärkande insatser.
          </note>
          <note>
            Fru talman! Jag uppskattar att näringsministern så tydligt bekänner
            sig till vad han säger i svaret, att det är viktigt "att öka trafiknykterheten
            och därmed trafiksäkerheten". Det är bra. Låt mig säga att det
            är en gemensam utgångspunkt, som jag kan förstå att också
          </note>
          <note>
            Sveriges riksdag står starkt bakom.
          </note>
          <note>
            Det som är oroande är ju att antalet döda i trafiken nu stiger,
            med uppemot 50 % fler än den målskrivning vi har haft de senaste
            två tre åren. Det känns både allvarligt och besvärande. Interpellanten
            har noterat och påmint om att uppemot en tredjedel av de omkomna
            är onyktra och berusade förare, beroende på droger i allmänhet
            och alkohol i synnerhet.
          </note>
          <note>
            Nu kan man säga, fru talman, att allting har ett samband. Det
            finns ett tydligt samband mellan trafiksäkerheten och hur det
            allmänna nykterhetsläget är, och därför kan man inte frikoppla
            de två bitarna från varandra. All erfarenhet och vetenskap säger
            att en låg alkoholkonsumtion i ett land i kombination med en sträng
            lagstiftning ger förutsättningar för en säkrare trafik. Det spelar
            alltså stor roll.
          </note>
          <note>
            Nu har vi mycket som stör det här. Vi har nya vanor i umgänget.
            Ungdomar startar långt tidigare än det ur lagens synpunkt är tillåtet
            med alkoholkonsumtion och alkoholinköp, och utbudet är besvärande
            stort. Därtill kommer att man har något av en slapp syn ute i
            kommunerna när sådana här frågor diskuteras. Man ser det mera
            som en servicefråga och ett förment rättvisetänkande ur näringssynpunkt,
            i stället för att se det som en social fråga och i förlängningen
            en trafiksäkerhetsfråga.
          </note>
          <note>
            Därför behövs det en uppstramning här, och det har ju från regeringens
            sida aviserats t.ex. när det gäller folkölsutbudet. Men jag tror
            också att frågor som nattöppna krogar och lördagsöppet på Systemet
            spelar en stor roll.
          </note>
          <note>
            Alkolåset har redan diskuterats, och det är ett bra komplement.
            Men jag skulle vilja fråga statsrådet om han inte skulle kunna
            tänka sig att man åtminstone satte in det i strategiska transporter,
            t.ex. bussar, taxi, tåg och farliga godstransporter, osv. Jag
            tror att det vore en bra början, och en sådan åtgärd skulle naturligtvis
            täcka väldigt många trafikanter som ett första viktigt steg.
          </note>
          <note>
            Anf. 65 Näringsminister BJÖRN ROSEN-
          </note>
          <note>
            GREN (s):
          </note>
          <note>
            Fru talman! Får jag börja med att säga att om vi skulle ställa
            krav på alkolås i alla bilar - vilket kanske vore rimligt - kan
            Sverige inte ställa detta krav nationellt enbart för fordon på
            den svenska marknaden.
          </note>
          <note>
            För att vi ska kunna göra det krävs det lagstiftning på gemenskapsnivå.
            Jag driver denna fråga inom EU i dag som ordförande i ministerrådet
            för transportfrågor. Vi kommer också att diskutera frågan om alkolås
            på högnivåmötet i Trollhättan den 6-7 juni. Där vill jag samla
            experter och folk i transportsektorn från samtliga EU-länder.
          </note>
          <note>
            När det gäller frågan om alkolås i bussar, lastbilar och taxi
            etc. görs det i dag sådana försök. Där kan man ställa sådana krav
            vid upphandling att den tekniska möjligheten ska föreligga.
          </note>
          <note>
            När det sedan gäller frågan om projektet kommer jag, som jag
            har svarat, att pröva möjligheterna att införa det på alla ställen.
            Men här handlar det också om resurser. Det handlar om Bilprovningen,
            läkare etc. Det måste alltså byggas upp successivt. Det går inte
            att göra detta från en dag till en annan, men vi ska bygga upp
            det, öka det och tillse att vi har det på en nationell nivå. Därmed
            tycker jag att jag tydligt har svarat på frågan.
          </note>
          <note>
            Jag delar uppfattningen att en av de mest allvarliga faktorerna
            när det gäller dödsolyckor och svårt skadade i trafiken är att
            härleda till alkohol. Det är så.
          </note>
          <note>
            Är man medveten om detta måste man också kunna bygga ut det,
            med den teknik som finns och de goda erfarenheter vi har av detta
            projekt. Vi är överens om det. Det kommer att ske successivt.
            Men det måste anpassas med utgångspunkt från de resurser vi har.
          </note>
          <note>
            Det ska nu byggas ut.
          </note>
          <note>
            Därmed tycker jag att jag har svarat väldigt tydligt på interpellationen.
          </note>
          <note type="speaker">
            Anf. 66 JAN-EVERT RÅDHSTRÖM (m):
          </note>
          <note>
            Fru talman! Tack, näringsministern. Detta innebär att vi med
            glädje redan på måndagen kan tänka att man nu sitter på länsstyrelser
            och vägverk och funderar hur man ska kunna förbereda detta. Det
            svar som näringsministern nu gav från talarstolen innebär att
            det skriftliga svar som tidigare gavs till mig, att näringsministern
            avser att undersöka förutsättningarna för en utvidgning av projektet,
            alltså inte gäller. Jag noterar att näringsministern kommer att
            se till att detta projekt kommer till stånd. Det är mycket glädjande.
          </note>
          <note>
            Jag har inte tagit upp frågan att det ska vara ett obligatorium
            i bilar. Jag tycker att det gäller att ta en fråga i taget. Där
            detta lättast kan komma att hanteras är naturligtvis i samband
            med rattfylleribrott. Där har vi det tydliga exemplet. När det
            gäller lastbilar, bussar osv. är det ett konkurrensmedel, och
            där ska frivilligheten naturligtvis råda.
          </note>
          <note>
            Det som kan vara oroande när jag hörde inledningen på ministerns
            andra inlägg var att den här frågan ska drivas på EU-nivå, vilket
            han likaså sade i trafiksäkerhetsdebatten den 22 februari. Vi
            måste också försöka hantera detta på europeisk nivå, sade ministern
            då, att vi inte bara kan koppla det här till svenska förhållanden.
            Jag hoppas att även den frågan är kastad i papperskorgen. Det
            är klart att alkolåsprojektet behöver vi inte driva på EU-nivå.
            Det är en svensk fråga och ingenting annat.
          </note>
          <note>
            Som information kan jag meddela att jag också försökt att följa
            arbetet inom EU och rapporteringen om trafiksäkerhetsfrågor och
            Ewa Hedkvist Petersens arbete. Jag kan inte säga att det är ett
            arbete som drivs med kraft. Det går att finna alkohollås på en
            rad där man funderar på om man ska stödja det tekniskt eller inte.
            Jag tror att om vi ska hålla oss till svenska förhållanden, ministern,
            ska vi nog se till att få det till stånd.
          </note>
          <note>
            Jag tackar för svaret och kan konstatera att detta nu kommer
            att införas i vårt land.
          </note>
          <note type="speaker">
            Anf. 67 ELVER JONSSON (fp):
          </note>
          <note>
            Fru talman! Jag var tydligt inne på att väldigt mycket har samband,
            och jag skulle vilja påminna om samhällets normerande roll här
            som gäller både stat och kommun, det gäller oss som vuxengeneration,
            våra skolor och föräldragruppen. Ur den synpunkten är det t.ex.
            mindre bra att det inte är klart för vad som gäller för innevarande
            år i fråga om pengar till trafiksäkerhet. Det vill jag skicka
            med till departementet att se över så att det inte fastnar någonstans.
            Det är en lång kedja när det ska ut över Vägverket, NTF och ute
            i organisationerna. Det har snart gått ett kvartal av ett budget,
            och något besked har ännu inte kommit.
          </note>
          <note>
            Detta är inte bra, och det här är viktigt ur trafiksäkerhetssynpunkt.
          </note>
          <note>
            Näringsministern sade att om man inför olika tekniska saker handlar
            det om kostnader. Visst gör det det. Men det är klart att olyckssituationen
            med svårt skadade och många dödade är också, utöver det mänskliga
            lidandet, en stor samhällskostnad.
          </note>
          <note>
            Jag menar att den snabbaste och billigaste reform som skulle
            kunna förbättra trafiksäkerheten är om principen "spiknykter i
            all trafik" kunde upprätthållas. Jag tycker att det är bra att
            näringsministern driver sådana här frågor i EU. Jag skulle önska
            att trafikministern, som ministern ju också är, går ut under
          </note>
          <note>
            EU-ordförandeskapet och pekar på just den här punkten. Det är
            väl en av de få reformer som egentligen inte belastar statsbudgeten
            med särskilt många kronor. Dessutom, fru talman, skulle det vara
            en god exportvara. Sverige och Norden har god erfarenhet av trafiknykterhet
            med bra aktiviteter. Det är värt att föra ut det i hela Europa.
          </note>
          <note>
            Anf. 68 Näringsminister BJÖRN ROSEN-
          </note>
          <note>
            GREN (s):
          </note>
          <note>
            Fru talman! Än en gång: Jag ska pröva möjligheterna att bygga
            ut detta. Med det menar jag att vi nu ska sätta i gång, men det
            kommer inte att ske på måndagen på alla länsstyrelser, utan det
            kommer att ske successivt.
          </note>
          <note>
            Det är klart med pengar till trafiksäkerheten, vill jag meddela.
            Det innebär att NTF får ett direkt stöd, och så får man söka det
            för projekt. Detsamma gäller för MHF, de får söka. Man får stöd
            för de projekt som bedöms vara bra. Det är en överenskommelse
            som finns med Vägverket om detta.
          </note>
          <note>
            EU kan vi inte hoppa över. När det är ett pilotprojekt kan vi
            rulla det framåt, men ska vi göra något bestående måste vi komma
            ihåg att vi lever i en gemensam marknad. Det gäller även transporter,
            biloch persontrafik etc. Vi måste självklart avväga detta.
          </note>
          <note>
            Under ordförandeskapet driver jag nu att vi ska införa den högsta
            promillegränsen på 0,5 % för alkohol i blodet, och för tyngre
            fordon och yrkestrafik
          </note>
          <note>
            0,2 %. Jag kan säga att det inte är lätt. I dag har Storbritannien
            0,8 innebärande att man med lite felmätning kanske är uppe i 1,0.
            I Sverige är ett högt straff på det. Det finns lite kulturella
            skillnader här. Men vi driver den här frågan, och vi har kommissionen
            med oss. Att få med sig alla medlemsländer på detta är möjligt
            om det får bli en rekommendation som längre fram övergår i EU-lagstiftning.
          </note>
          <note type="speaker">
            Anf. 69 JAN-EVERT RÅDHSTRÖM (m):
          </note>
          <note>
            Fru talman! Jag hörde att näringsministern sade att han ska pröva
            det här projektet, men det är just det som är en stor skillnad
            mot det svar som jag fick inledningsvis, där han säger att man
            ska fundera på att undersöka förutsättningarna. Detta uppfattar
            jag nu som att det kommer att genomföras. Men låt detta bli förhoppningsvis
            den sista interpellationsdebatten i det här ämnet mellan mig och
            näringsministern. Som ministern säkert känner till har det varit
            två interpellationsdebatter tidigare, jag har haft en fråga i
            det här ärendet genom åren, och jag kommer att fortsätta att skriva
            interpellationer om det inte skulle ge ett någorlunda snart resultat,
            att näringsministern ska pröva det här i landet, att det inte
            är slut med att ni bara pratar och ser på förutsättningarna. Jag
            ser fram emot detta.
          </note>
          <note>
            Överläggningen var härmed avslutad.
          </note>
          <note>
            10 § Svar på interpellation 2000/01:256 om demokratiska principer
          </note>
          <note type="speaker">
            Anf. 70 Statsrådet BRITTA LEJON (s):
          </note>
          <note>
            Fru talman! Per-Richard Molén har frågat mig om vilka åtgärder
            jag är beredd att vidta för att fördelningen av platserna i ideella
            föreningar kopplade till kommunerna avspeglar de i allmänna val
            fastställda valresultaten.
          </note>
          <note>
            Bakgrunden till Per-Richard Moléns fråga är att
          </note>
          <note>
            Landstingsstyrelsen i Västernorrlands län beslutat att tillstyrka
            stadgarna för en ideell förening. Föreningen ska få en föreningsstämma
            som utses av länets olika kommuner och landstingsfullmäktige.
            Platserna i föreningens styrelse ska fördelas mellan de politiska
            partierna så att socialdemokraterna får elva platser medan övriga
            partier får två platser var. Stadgarna föreskriver att det ska
            vara socialistisk majoritet -
          </note>
          <note>
            socialdemokrater och vänsterpartiet tillsammans - i styrelsen
            också efter valet år 2002 oavsett hur väljarna röstar.
          </note>
          <note>
            För ideella föreningar finns det inte några författningsbestämmelser
            som säger att en styrelse i en sådan förening ska återspegla den
            politiska sammansättningen i kommunen. Hur styrelsen ska vara
            sammansatt bestäms genom föreningens stadgar.
          </note>
          <note>
            En ideell förening kan i endast begränsad omfattning binda sina
            ingående medlemmar. Stadgarna i en ideell förening kan normalt
            ändras om en majoritet av medlemmarna är för det. En ny politisk
            majoritet efter ett val har då möjlighet att ändra stadgarna.
            Det bör vidare påpekas att det alltid är möjligt att utträda ur
            en ideell förening.
          </note>
          <note>
            Jag vill framhålla att det i Sverige råder föreningsfrihet och
            betona att det är en grundläggande politisk rättighet som jag
            vill värna. Jag anser därför att det inte finns anledning att
            införa några regler för hur ideella föreningars styrelser bör
            vara sammansatta, inte heller när det gäller sådana som kommunerna
            väljer att inrätta.
          </note>
          <note type="speaker">
            Anf. 71 PER-RICHARD MOLÉN (m):
          </note>
          <note>
            Fru talman! Jag tackar för svaret. Jag delar statsrådets åsikt
            att vi ska värna om föreningsfriheten.
          </note>
          <note>
            I Västernorrland har vi sedan tidigare en god erfarenhet av hur
            socialdemokrater har manipulerat med demokratin. Vi hade någonting
            - men det var säkerligen långt före statsrådet Lejons tid - någonting
            som kallades för Timråkrati. Efter 1968 års val bestämde man att
            enbart socialdemokraterna skulle utse nämndemännen vid tingsrätten,
            och detta gav ett väldigt stort nationellt eko. Tydligen finns
            det fortfarande den här typen av intressen och ambitioner kvar.
          </note>
          <note>
            När det gäller den här ideella föreningen står det att ändamålet
            ska vara att fördjupa den regionala demokrati. Föreningen ska
            verka för ett folkligt intresse. Föreningen utgör medlemmarnas
            forum för opinionsbildning, samverkan och beslut i frågor av gemensamt
            intresse.
          </note>
          <note>
            Då kan man fråga sig: Vilka är det som är medlemmar i den här
            föreningen? Jo, det är kommuner och landsting, inte enskilda människor.
            Det är alltså en annan typ än det som man kallar för ideell förening.
            Medlemmarna utgörs av landsting och kommuner. Som vanlig medborgare
            i kommunen eller länet blir man mer eller mindre tvångsansluten
            till föreningen. Att sedan olika kommuner, beroende på befolkningstal,
            ska utse ett antal personer i stämman må så vara, men det intressanta
            är frågan om val av styrelse.
          </note>
          <note>
            Det är uppenbarligen meningen att varje parti -
          </note>
          <note>
            med undantag av socialdemokraterna - oberoende av storlek ska
            utse två ledamöter. Sedan ska socialdemokraterna utse resten,
            dvs. hälften av ledamöterna.
          </note>
          <note>
            Detta har man beslutat om att genomföra nu, vilket innebär att
            om det blir helt andra valresultat i valet
          </note>
          <note>
            2002 ska socialdemokraterna fortfarande, oberoende av valutslag,
            ändock ha ett majoritetsinflytande.
          </note>
          <note>
            Det förvånar mig lite grann att statsrådet tar så lättvindigt
            på frågan om rättigheten till demokrati. Är det riktigt att stadgarna
            för en förening som består av kommuner och landsting ska skrivas
            så att de bevarar och konserverar en gammal icke av väljarna accepterad
            partistruktur när det gäller representativitet? Anser statsrådet
            att det är riktigt att man i denna förening icke på något sätt
            kan sätta sig över det valresultatet som vi får 2002?
          </note>
          <note type="speaker">
            Anf. 72 Statsrådet BRITTA LEJON (s):
          </note>
          <note>
            Fru talman! Som jag sade i mitt svar kan ideella föreningar endast
            i begränsad omfattning binda sina medlemmar och att nya politiska
            majoriteter har möjlighet att ändra stadgarna efter ett val.
          </note>
          <note>
            Det är viktigt att ifrågasätta och granska hur makt utövas och
            vilka som är förutsättningarna för makten.
          </note>
          <note>
            Det är bra med diskussion och ifrågasättande, också i sådana
            här fall. Men jag måste hävda med emfas att jag inte ser någon
            anledning för mig att vidta åtgärder för att inskränka föreningsfriheten
            i Sverige.
          </note>
          <note type="speaker">
            Anf. 73 PER-RICHARD MOLÉN (m):
          </note>
          <note>
            Herr talman! Om man går vidare i den stadga som landstinget med
            socialdemokratisk majoritet har beslutat om kan man notera att
            ändring av föreningens stadga beslutas av föreningsstämman med
            två tredjedels majoritet. I realiteten innebär det att den vanliga
            demokratiska principen, 51-49, ska vara rådande.
          </note>
          <note>
            Dessa stadgar och principerna som ligger bakom den kan aldrig
            någonsin ändras med det skydd som socialdemokraterna har infört
            i det som de kallar för ideella föreningen.
          </note>
          <note>
            Därför vill jag fråga: Är det förenligt med de demokratiska värden
            som statsrådet ändå har till uppgift att värna, att man i en förening
            som består av kommuner och landsting och där man ska värna om
            den regionala demokratin har inskrivet i stadgarna principen att
            det krävs två tredjedels majoritet för att ändra föreningens stadgar?
            Låt oss inte krypa bakom de mera formella regler som gäller för
            ideella föreningar enligt lagstiftningen, föreningsfriheten och
            sådant.
          </note>
          <note>
            Det är uppenbart att detta är ett sätt att kringgå de ambitioner
            som vi alla har, nämligen att tillvarata demokratins grundläggande
            principer, att varje människa har en röst och icke att ett parti
            ska kunna införa något som värnar dess inflytande, oberoende av
            hur människorna i det länet väljer sina representanter i olika
            partier.
          </note>
          <note type="speaker">
            Anf. 74 Statsrådet BRITTA LEJON (s):
          </note>
          <note>
            Fru talman! Det handlar inte om att krypa bakom några principer,
            utan det handlar om att värna de grundläggande principerna om
            bl.a. föreningsfrihet.
          </note>
          <note>
            Jag ser inte någon anledning för mig att gå in i detalj och kritisera
            en enskild förenings val av stadgar. Jag konstaterar bara att
            de som har bildat den här föreningen har valt att utforma sina
            stadgar på det sättet. Nya majoriteter har möjlighet att, om man
            så vill, förändra dessa stadgar. Förutom det som Per-
          </note>
          <note>
            Richard Molén tog upp finns det också möjlighet för den enskilde
            att gå ur en kommun, och då förändras naturligtvis förutsättningarna
            för samarbetet.
          </note>
          <note>
            Återigen: Jag ser inte någon anledning för mig att utifrån detta
            på något sätt förfäkta en uppfattning om att föreningsfriheten
            i Sverige borde förändras. Den måste vi värna, och det vet jag
            att både interpellanten och jag är överens om.
          </note>
          <note type="speaker">
            Anf. 75 PER-RICHARD MOLÉN (m):
          </note>
          <note>
            Fru talman! Jag är övertygad om att om situationen vore helt
            annorlunda i Västernorrland och Britta
          </note>
          <note>
            Lejon själv befann sig på den socialdemokratiska sidan och om
            det partiet hade 25 % av väljarkåren bakom sig i stället som för
            närvarande ca 50 %, tror jag inte att Britta Lejon skulle vara
            särskilt road över att en majoritet av andra partier - däribland
            moderaterna - skulle sätta sig över det rättmätiga krav som socialdemokraterna
            i ett sådan hypotetiskt fall skulle ställa på att få utse fler
            än de två ledamöter som socialdemokraterna nu har beslutat om.
          </note>
          <note>
            Jag har några frågor. Hur ska styrelsen vara sammansatt enligt
            föreningens stadgar? Får kommuner eller landsting vara medlemmar
            i föreningar som inte tillämpar demokratiska principer, t.ex.
            när styrelsen ska tillsättas?
          </note>
          <note>
            Det är förvisso sant att man har rätt att utträda ur föreningen.
            Men frågan är om det inte borde vara olagligt att gå in som medlem
            i en sådan här förening.
          </note>
          <note>
            Det finns all anledning att värna om individens rättighet att
            tillhöra respektive inte tillhöra en förening. Tycker statsrådet
            Lejon att det är viktigare för ett statsråd som ansvarar för demokratifrågor
            att värna om individers rättigheter än om kollektivets rättigheter,
            att å tvångsanslutna medlemmars vägnar bejaka och ställa upp på
            en klart odemokratisk ordning?
          </note>
          <note>
            Bor man i en kommun är man ju i den här situationen tvungen att
            vara kommunmedlem, dvs. att man är tvångsansluten och måste också
            via tvångstaxering vara med och betala en medlemsavgift till föreningen.
          </note>
          <note>
            Ska man verkligen som kommunmedborgare kunna tvingas att bli
            förnedrad på det här sättet?
          </note>
          <note type="speaker">
            Anf. 76 Statsrådet BRITTA LEJON (s):
          </note>
          <note>
            Fru talman! Per-Richard Molén ställer mig ett antal frågor utifrån
            ett enskilt fall, där stiftarna av en förening har valt ett antal
            olika lösningar som man kan ha synpunkter på. Jag tycker dock
            inte - återigen ber jag att få upprepa mitt svar - att detta fall
            föranleder mig att vidta några åtgärder i form av förändringar
            av vår grundlagsfästa föreningsfrihet i Sverige.
          </note>
          <note>
            Överläggningen var härmed avslutad.
          </note>
          <note>
            11 § Svar på interpellation 2000/01:269 om managementfrågor i
            den gemensamma sektorn
          </note>
          <note type="speaker">
            Anf. 77 Statsrådet BRITTA LEJON (s):
          </note>
          <note>
            Fru talman! Inger Lundberg har frågat mig om jag har för avsikt
            att ta några initiativ till en mer genomgripande diskussion om
            managementfrågor i den gemensamma sektorn.
          </note>
          <note>
            Inledningsvis vill jag instämma i Inger Lundbergs iakttagelse
            att den offentliga förvaltningens särart ställer särskilda krav
            på kompetens hos dess chefer och anställda. Behovet av att stärka
            kunskapen om förvaltningens särart har också legat bakom regeringens
            insatser för att utveckla förvaltningen de senaste åren.
          </note>
          <note>
            Det är framför allt två förutsättningar som är av betydelse för
            regeringens styrning av offentig förvaltnings kompetensförsörjning.
          </note>
          <note>
            För det första: Sedan 1993 års högskolereform beslutades styr
            inte längre regeringen vilka utbildningslinjer som ska finnas.
            Regeringen fastställer i stället i högskoleförordningen vissa
            övergripande mål för de examina som universitet och högskolor
            kan utfärda.
          </note>
          <note>
            Det är alltså varje lärosätes uppgift att utveckla och erbjuda
            relevant utbildning. Här vill jag dock tillägga att jag skulle
            välkomna förslag och försök med nya högre utbildningar som är
            särskilt utformade efter behoven i offentlig sektor.
          </note>
          <note>
            För det andra: Genom den förvaltningsmodell som vi har i Sverige,
            med en långtgående delegering, ligger ansvaret för att organisationen
            har rätt kompetens på varje verksamhet och dess ledning. Det innebär
            att såväl långsiktig planering av kompetensförsörjningen som enskilda
            tillsättningsbeslut har avgörande betydelse för hur de offentliga
            organisationerna kan leva upp till sitt ansvar att förverkliga
            demokratiskt beslutade mål.
          </note>
          <note>
            Inom den statliga förvaltningen följer regeringen årligen upp
            myndigheternas kompetensförsörjning och rapporterar detta till
            riksdagen. Ett utmärkande drag för svensk offentlig sektor av
            i dag är att utbildningsnivån bland de anställda är mycket hög.
            Utbildningsnivån i offentlig sektor har höjts under de senaste
            tio åren. Inom staten hade närmare 60 % av alla anställda år 1999
            en eftergymnasial eller akademisk utbildning. Enligt Statskontorets
            rapport Det viktiga valet av verkschef, 1999:21, har så många
            som 90 %
          </note>
          <note>
            av alla verkschefer en akademisk examen. Omkring en fjärdedel
            av verkscheferna har juridisk examen.
          </note>
          <note>
            Andelen med ekonomisk inriktning har ökat till 20 %.
          </note>
          <note>
            I övrigt återfinner vi såväl teknisk, naturvetenskaplig som samhällsvetenskaplig
            utbildning i gruppen.
          </note>
          <note>
            Regeringen har genom propositionen Statlig förvaltning i medborgarnas
            tjänst, proposition
          </note>
          <note>
            1997/98:136, intensifierat arbetet att utveckla den statliga
            förvaltningen och öka uppmärksamheten på kompetens- och utbildningsfrågor
            i staten. Under år
          </note>
          <note>
            2000 presenterade regeringen vidare det förvaltningspolitiska
            handlingsprogrammet En förvaltning i demokratins tjänst. Regeringen
            tar genom detta ett initiativ att återupprätta och värna den unika
            styr- och ledningsfilosofi som bör prägla offentlig verksamhet.
          </note>
          <note>
            Allt arbete i statsförvaltningen ska göras med utgångspunkt i
            de grundläggande värdena demokrati, rättssäkerhet och effektivitet.
            Kompetensutveckling i förvaltningen måste utformas så att chefer
            och anställda har en kompetens som motsvarar kraven på verksamheten.
            Kompetensutveckling och chefsförsörjning i staten har också en
            tydlig plats i regeringens förvaltningspolitiska handlingsprogram.
            Genom inrättandet av Statens kvalitets- och kompetensråd stärker
            regeringen stödet till statliga myndigheter för att säkerställa
            en hög förvaltningskompetens och öka uppmärksamheten på frågor
            om förvaltningsetik.
          </note>
          <note>
            Rådet har år 2000 tagit över ansvaret för den högre forskningsnära
            förvaltningsutbildningen, den s.k.
          </note>
          <note>
            masterutbildningen, för nyckelpersoner i staten. Ett tema i denna
            utbildning är ledarskap i förvaltningen.
          </note>
          <note>
            Projektet Öppna Sverige är ett annat exempel på regeringens initiativ,
            tillsammans med kommuner och landsting, för att stärka kunskapen
            om förvaltningens särart.
          </note>
          <note>
            Kvalificerad forskning om den offentliga sektorns utveckling
            är ett väsentligt bidrag till att öka kvaliteten i den offentliga
            sektorns förändringsarbete. I anslutning till arbetet med propositionen,
            proposition
          </note>
          <note>
            2000/01:3, lämnade Svenska Kommunförbundet och
          </note>
          <note>
            Landstingsförbundet en gemensam forskningsstrategi till regeringen.
            Förbunden pekar på att forskning om den offentliga sektorn bör
            vara en gemensam angelägenhet för stat, kommun och landsting.
            Regeringen delar förbundens syn på behovet av ökad samverkan och
            dialog om den framtida forskningen om offentlig sektor. Här ingår
            också frågor om styrning, ledning och organisation av offentlig
            verksamhet.
          </note>
          <note>
            Jag förstår Inger Lundbergs oro för att generella ledarskapsutbildningar
            inte i tillräcklig omfattning utformas efter offentliga verksamheters
            särart. Just därför pågår mycket arbete inom offentlig verksamhet
            för att utveckla kunskap, ledarskap och verksamhet.
          </note>
          <note>
            Det är vi som är verksamma i förvaltningen som måste säkerställa
            att den på bästa sätt svarar mot medborgarnas krav, bl.a. på demokrati,
            rättssäkerhet och effektivitet.
          </note>
          <note type="speaker">
            Anf. 78 INGER LUNDBERG (s):
          </note>
          <note>
            Fru talman! Jag tackar demokratiministern för svaret, och jag
            gör det verkligen med hela hjärtat. Det är ett ovanligt gediget
            interpellationssvar som statsrådet lämnar. Det är viktigt eftersom
            debatten om utvecklingen i den gemensamma sektorn är så viktig.
          </note>
          <note>
            Möjligen är en interpellationsdebatt lite kort för att diskutera
            dessa komplexa frågor.
          </note>
          <note>
            Den gemensamma sektorn står inför stora rekryteringsbehov det
            närmaste decenniet. Då är det viktigt att det finns en kompetensförsörjning
            som tillgodoser sektorns behov.
          </note>
          <note>
            Jag skrev interpellationen efter en föreläsning av professor
            Lars Engvall. När han redovisade utvecklingen i managementsektorn
            i Sverige blev det väldigt tydligt att den är väldigt ensidig.
            Många går så att säga på samma rad och med samma budskap. Väldigt
            lite finns i kvalificerade managementutbildningar av det som är
            särskilt viktigt för den gemensamma sektorn.
          </note>
          <note>
            Det handlingsprogram som ministern refererar till är viktigt.
            Medborgarperspektivet, demokratin och effektiviteten måste gensomsyra
            den gemensamma verksamheten. Men jag tycker också att det är viktigt
            att man sätter fokus på långsiktighet och helhetssyn när man utvecklar
            kompetensförsörjningen. Jag tror att det är en brist att det förs
            för lite diskussioner om kompetensförsörjningen mellan å ena sidan
            den statliga delen av den gemensamma sektorn och å andra sidan
            kommuner och landsting. Därför är Öppna
          </note>
          <note>
            Sverige viktigt, och det krävs fler intitiativ i den riktningen.
            Jag vill påminna om att vi för ett antal år sedan berörde dessa
            frågor i en motion från Örebro län om lokaliseringen av Statens
            kompetens- och kvalitetsråd.
          </note>
          <note>
            Lars Engvall har studerat ekonomutbildningarna.
          </note>
          <note>
            De spelar en viktig roll för rekryteringen till ledande jobb
            i gemensamma sektorn. Det finns ju inte någon särskild rekrytering
            på samma sätt som när förvaltningslinjen fanns tidigare. Utbildningarna
            har hög kvalitet, men det finns stor anledning till oro för att
            de inte tillgodoser det allmännas specifika krav. Det är inte
            säkert att ska vara en specifik utbildning, men eftersom den gemensamma
            sektorn är så viktig kanske det finns behov av att alla ekonomer
            har en grundkompetens om den gemensamma sektorn. Nu finns det
            kurser för tillval om ekonomi och gemensam sektor, men de väljs
            av ett fåtal. Det är möjligt att det vore av stort värde om det
            fanns en bredare kompetens där. Det skulle säkert också underlätta
            interaktionen mellan näringslivet och den gemensamma sektorn och
            öka förståelsen för de olika villkor som man jobbar under i de
            olika sektorerna.
          </note>
          <note>
            Risken är också att det blir väldigt fel om man rekryterar människor
            som inte riktigt ser vad den gemensamma sektorn står för. Jag
            kan ta ett par exempel där jag tycker att den gemensamma sektorn
            var ute och gled.
          </note>
          <note>
            Ett exempel är fallskärmsavtalen på 80-talet, som gick som en
            löpeld över den gemensamma sektorn.
          </note>
          <note>
            Det är möjligt att man bums måste knoppa av ledande människor
            i näringslivet. Det kan inte jag bedöma. I
          </note>
          <note>
            den gemensamma sektorn är det så att en tidigare ledare kan vara
            oerhört värdeull som en tillgång i organisationen längre fram.
            Vi slösade med pengar, vi stötte det allmänna medvetandet och
            vi använde inte den kompetens som vi borde ha använt.
          </note>
          <note>
            Det andra är köp-sälj-systemet. Det är bra med ett kostnadsmedvetande,
            men det är ibland risk för suboptimering i den gemensamma sektorn.
            Det är några av de frågor som jag tycker att det är viktigt att
            fundera på långsiktigt.
          </note>
          <note type="speaker">
            Anf. 79 Statsrådet BRITTA LEJON (s):
          </note>
          <note>
            Fru talman! Jag tycker att Inger Lundberg för fram mycket viktiga
            synpunkter som vi bör ha i minnet när vi lägger upp planeringen
            för hur den statliga förvaltningen ska utformas i framtiden. Vi
            ser de stora rekryteringsbehoven, precis som Inger Lundberg talade
            om. Vi ser behovet av långsiktighet och helhetssyn och att diskussionerna
            mellan olika delar av den offentliga verksamheten - stat, kommuner
            och landsting - behöver förstärkas. De gemensamma insatserna måste
            bli fler.
          </note>
          <note>
            Jag är oerhört glad över Inger Lundbergs initiativ att ta en
            interpellation om de här viktiga frågorna. Det är en angelägen
            aspekt av den demokratiska infrastruktur som förvaltningen är
            en del av att förvaltningen lyckas leva upp till sitt uppdrag
            att arbeta i medborgarnas tjänst på bästa sätt. Det är något som
            riksdagen vid ett flertal tillfällen under årens lopp har understrukit
            behoven av. Bl.a. har riksdagen markerat att forskning inom den
            offentliga sektorn bör ges hög prioritet. Som Inger Lundberg säkert
            känner till är det också så att ett långsiktigt forskningsprogram,
            Forskning om offentlig sektor, inleddes redan 1991.
          </note>
          <note>
            I dag kan vi se att flera av de initiativ som man då lade grunden
            för faktiskt har fått betydelse. Utan att på något sätt springa
            före den utvärdering av de här verksamheterna som Humanistisktsamhällsvetenskapliga
            forskningsrådet har för avsikt att leverera tycker jag ändå att
            det är tydligt att de här insatserna har bidragit till att öka
            uppmärksamheten och forskningsarbetet inom frågor som är angelägna
            för den offentliga sektorns utveckling. Vi har lyckats få fram
            forskningsmiljöer av hög kvalitet som tidigare inte fanns där
            specialister inom olika ämnen har förts samman i flervetenskapligt
            samarbete. Det är viktigt för fortsättningen att vi har den kompetensen
            att bygga vidare på.
          </note>
          <note>
            Så vill jag bara säga några ord om Statens kvalitets- och kompetensråd.
            Det gör ju mycket, och en hel del som ligger i linje med vad Inger
            Lundberg efterlyser. En viktig del av den nya myndighetens verksamhet
            är bl.a. att inventera behoven samt utveckla och erbjuda olika
            former av program för chefer vid statliga myndigheter. Jag kan
            konstatera att rådet redan har startat. Trots att det är en ganska
            ny myndighet har de redan startat ett angeläget arbete på exempelvis
            följande områden: ett chefsutvecklingsprogram för statliga chefer
            på direktionsnivå, ett chefsprogram för kvinnor, ett mentorsprogram
            för chefer på mellannivå och särskilda seminarier för målgruppen
            generaldirektörer.
          </note>
          <note>
            Ett av rådets verksamhetsområden är att främja erfarenhetsutbyte
            mellan statsförvaltning och forskare.
          </note>
          <note>
            Ett projekt som har bedrivits under året är att tillsammans med
            Linköpings universitet starta en studie kring högre chefer och
            deras syn på olika frågor om ledarskap. Syftet med denna studie
            är att få en aktuell bild av hur statliga chefer upplever sin
            situation och sina framtidsutsikter, sina möjligheter och problem.
          </note>
          <note>
            Det här projektet kan också ses som en viktig del i arbetet med
            att inventera behov av aktiviteter som främjar statens långsiktiga
            kompetensförsörjning framöver.
          </note>
          <note type="speaker">
            Anf. 80 INGER LUNDBERG (s):
          </note>
          <note>
            Fru talman! Jag tycker också det är viktigt att konstatera att
            allt närmande till näringslivets tänkande inte har varit dåligt
            när det gäller den gemensamma sektorn. Det finns mycket som jag
            tycker att vi har att ta med oss i en ny tid. Det är kostnadsmedvetande
            och affärsmässighet. Men det kan inte bara vara det.
          </note>
          <note>
            Det är också något annat. Inom SABO har vi diskuterat begreppet
            affärsmässig allmännytta. Jag vet också att man numera när man
            jobbar med de statliga företagen arbetar mycket med det förhållningssättet.
            Jag tror att det är viktigt att vi har med oss både näringslivets
            klara fokus på kostnader och det som är den gemensamma sektorns
            särart. Vi får inte tappa det ena goda för att nå det andra goda.
          </note>
          <note>
            Jag tycker också att det är värdefullt med den diskussion om
            lärosätena som statsrådet har fört i omgångar. Jag tror inte att
            vi i utbildningsutskottet ska sitta och bestämma precis hur det
            ska se ut. Däremot tror jag att det är bra att den här att dialogen
            mellan den gemensamma sektorn och lärosätena kommer i gång. Det
            är också viktigt med ungdomarna; att de inser att det kanske handlar
            om ett antal år i näringslivet men också om ett antal år i den
            gemensamma sektorn och att man måste bereda sig för att kunna
            ha den dubbla kompetensen.
          </note>
          <note>
            Jag är glad över de initiativ som statsrådet talar om från Statens
            kvalitets- och kompetensråd. Men jag ska skvallra om att jag inför
            den här debatten gick in på myndighetens hemsida. Jag slog upp
            bilden på de anställda på hemsidan. Då konstaterade jag att min
            kompis, EU-parlamentarikern Hans Karlsson i Hallsberg, har fler
            syskon på den bild han har i vardagsrummet än vad generaldirektören
            kunde presentera som anställda på Kompetensrådet.
          </note>
          <note>
            Nu vet jag som gammalt kommunalråd att det inte alltid är antalet
            anställda som är avgörande. Men det är klart; är det ett betydelsefullt
            område finns det anledning att diskutera det här. Behöver vi mer
            kompetens? Jag vill ånyo väcka den fråga som vi tog upp från Örebro:
            Finns det skäl att utveckla ett kompetenscentrum som är gemensamt
            för stat, kommuner och landsting? Det är inget att sätta ned foten
            för i dag, men det finns anledning att fundera över det.
          </note>
          <note>
            Slutligen, fru talman, skulle jag vilja säga några ord om konsultbolagen.
            Vi har ett antal stora konsultbolag som dominerar väldigt mycket
            av managementsektorn. Mycket skickligt folk sätts in i näringslivet.
          </note>
          <note>
            De går in och gör olika analyser, också inom den gemensamma sektorn.
            I dessa företag finns det några, jag säger bara några, som är
            mycket kunniga när det gäller den gemensamma sektorn. Normalt
            har man inte den här kompetensen. Det är unga, käcka, arbetsdugliga
            pojkar och flickor som dock, som vi säger hemma, är ganska rudis
            när det gäller de speciella krav som ställs på den gemensamma
            sektorn.
          </note>
          <note>
            De har med sig väldigt mycket av ett tänkande från näringslivet
            i Amerika som inspirerar dem. Det finns bra företagande i Amerika,
            men det är inte säkert att de managementprinciper som är effektiva
            när det gäller näringsliv i Amerika är riktigt lika effektiva
            när det gäller utveckling av sjukvårdsorganisation och liknande.
            Jag tror därför att det vore spännande att ha en dialog också
            med konsultföretagen.
          </note>
          <note type="speaker">
            Anf. 81 Statsrådet BRITTA LEJON (s):
          </note>
          <note>
            Fru talman! Jag tror också på dialogens oanade möjligheter till
            nya insikter. Och jag är tacksam för alla goda idéer och kloka
            synpunkter som Inger
          </note>
          <note>
            Lundberg med sin mångåriga erfarenhet inom det här området kan
            delge oss i vårt fortsatta arbete. Jag kan också understryka,
            vilket jag kanske inte gjorde tillräckligt i min tidigare replik,
            vikten av att se den offentliga förvaltningens särart. Också jag
            har sett avarter av att den offentliga förvaltningen, oavsett
            om vi pratar om stat, kommun eller landsting, ibland alldeles
            för okritiskt har anammat tankesätt, värderingar och rutiner som
            inte hör hemma i offentlig verksamhet.
          </note>
          <note>
            Just därför är också de insatser som regeringen nu har gjort
            i och med den förvaltningspolitiska propositionen och handlingsprogrammet
            så väsentliga. Det är väsentligt att det här fullföljs och att
            alla konkreta åtgärder som regeringen har lanserat i handlingsprogrammet
            verkligen blir en realitet. Det är viktigt att de sätter avtryck
            i förvaltningarna. Vi har lanserat åtgärder på 37 olika områden,
            och vi är i full färd med att se till att vi lever upp till de
            här intentionerna tillsammans med myndigheterna. Jag är övertygad
            om att vi kommer att hitta ännu fler vägar för att förbättra kompetensförsörjningen
            samt kunskapen och medvetenheten i offentlig sektor om det speciella
            som det innebär att arbeta på medborgarnas uppdrag för demokratin.
            Jag är säker på att vi kommer att få anledning att återkomma i
            den här frågan så småningom.
          </note>
          <note type="speaker">
            Anf. 82 INGER LUNDBERG (s):
          </note>
          <note>
            Fru talman! Jag känner det starka engagemang som demokratiministern
            har. Jag tycker att det ska bli väldigt spännande att följa den
            fortsatta utvecklingen.
          </note>
          <note>
            Därför ska jag inte gå in djupare på just den diskussion som
            vi har fört utan ta upp en fråga som har samband med dessa ledarskapsfrågor.
            Det handlar om förhållandena för den gemensamma sektorns personal.
            Jag tror att vi väldigt mycket in i hjärteroten känner oron över
            den stora andelen sjukskrivningar bland många anställda i den
            gemensamma sektorn.
          </note>
          <note>
            Det är oerhört komplext. Det är säkert resursfrågor.
          </note>
          <note>
            Det handlar om avstånd mellan de ambitioner som vi har och de
            resurser som vi har och om hur servicetjänster blir allt dyrare
            i ett modernt samhälle. Men det kanske också handlar om andra
            mindre materiella frågor, frågor om yrkesstolthet, frågor om hur
            man blir behandlad i medierna och i andra sammanhang, frågor om
            hur man kan få utnyttja sin kompetens under hela sitt yrkesliv,
            om kompetensutveckling, om nya kickar och om stolthet.
          </note>
          <note>
            Fru talman! Jag blir lite bekymrad när jag i dag träffar tjejer,
            eller snarare tanter i min ålder. Om man frågar vad de jobbar
            med säger de att de jobbar i vården. När jag inte var tant så
            sade man inte att man jobbar i vården och slog ned blicken, utan
            man sade att man var undersköterska på medicinavdelning 56.
          </note>
          <note>
            Jag tror att vi måste få tillbaka också lite grann av detta i
            den gemensamma sektorn, stoltheten över att arbeta med uppgifter
            som är så oerhört viktiga för medborgarna, förmågan att lyfta
            blicken och stå upp för att man gör något väldigt fint. Om man
            känner det så blir jobbet inte lika tungt. Och det tycker jag
            också att vi ska ha med i managementutvecklingen, som det heter.
          </note>
          <note type="speaker">
            Anf. 83 Statsrådet BRITTA LEJON (s):
          </note>
          <note>
            Fru talman! Utan att gå in i detalj på de frågor som Inger Lundberg
            tar upp - de handlar ju till stor del om landstingsvärlden, om
            jag förstår henne rätt -
          </note>
          <note>
            vill jag ändå bejaka betydelsen av en god personalpolitik och
            insikten om att personalen till stora delar är själva verksamheten.
            Den offentliga sektorn kan inte fungera så väl som den ska om
            man som anställd inte känner att man har inflytande över sin arbetstid
            och sina anställningsvillkor, hur jobbet ska utföras och också
            att ens kompetens och förmåga tas till vara och att man kan vidareutvecklas
            i arbetet.
          </note>
          <note>
            Jag håller helt med Inger Lundberg om att det är dags att återupprätta
            självförtroendet och statusen och insikten om det värdefulla att
            arbeta i den offentliga sektorn, oavsett om det är statlig, kommunal
            eller landstingskommunal verksamhet som det handlar om.
          </note>
          <note>
            Jag är övertygad om att riksdagens och regeringens gemensamma
            insatser här framöver kommer att bidra till den förändring som
            vi eftersträvar.
          </note>
          <note>
            I handlingsprogrammet för staten har jag väldigt tydligt betonat
            betydelsen av en god personalpolitik från A till Ö just för att
            puffa på i den riktning som
          </note>
          <note>
            Inger Lundberg efterlyser. Och jag har också haft diskussioner
            med företrädare för arbetsgivare och fack inom de andra delarna
            av den offentliga sektorn.
          </note>
          <note>
            Det statsråd inom regeringen som framför allt har hand om arbetsmarknadsfrågorna
            arbetar också som bekant är i den riktningen.
          </note>
          <note>
            Den offentliga förvaltningen svarar för mycket avgörande delar
            av hur den svenska demokratin fungerar, och därför får vi inte
            i något avseende förtröttas i våra ansträngningar att åstadkomma
            det som Inger
          </note>
          <note>
            Lundberg efterlyser.
          </note>
          <note>
            Överläggningen var härmed avslutad.
          </note>
          <note>
            12 § Meddelande om frågestund
          </note>
          <note>
            Andre vice talmannen meddelade att vid frågestunden torsdagen
            den 15 mars kl. 14.00 skulle följande statsråd närvara:
          </note>
          <note>
            Vice statsminister Lena Hjelm-Wallén, statsrådet
          </note>
          <note>
            Mona Sahlin, utbildningsminister Thomas Östros, näringsminister
            Björn Rosengren och statsrådet Ingegerd Wärnersson.
          </note>
          <note>
            13 § Anmälan om inkomna faktapromemorior om förslag från Europeiska
            kommissionen, m.m.
          </note>
          <note>
            Andre vice talmannen anmälde att följande faktapromemorior om
            förslag från Europeiska kommissionen inkommit och överlämnats
            till utskott:
          </note>
          <note>
            2000/01:110 Meddelande från kommissionen om utläggning av gemenskapens
            programförvaltning
          </note>
          <note>
            - Förslag till rådets förordning med instruktion för genomförandemyndigheter
            med vissa förvaltningsuppgifter inom gemenskapsprogrammen
          </note>
          <note>
            KOM(2000)788 till finansutskottet
          </note>
          <note>
            2000/01:111 Förslag till rådets förordning om ändring av förordning
            (EEG) nr 3911/92 om export av kulturföremål. - Förslag till Europaparlamentets
            och rådets direktiv om ändring av rådets direktiv
          </note>
          <note>
            93/7/EEG om återlämnande av kulturföremål som olagligen förts
            bort från en medlemsstats territorium KOM(2000)845 till kulturutskottet
          </note>
          <note>
            14 § Hänvisning av ärenden till utskott
          </note>
          <note>
            Föredrogs och hänvisades
          </note>
          <note>
            Skrivelse
          </note>
          <note>
            2000/01:125 till socialutskottet
          </note>
          <note>
            15 § Bordläggning
          </note>
          <note>
            Anmäldes och bordlades
          </note>
          <note>
            Motion med anledning av förs. 2000/01:RB2 Fullmäktiges i
          </note>
          <note>
            Riksbanken förslag till disposition av Riksbankens vinst för
            räkenskapsåret 2000 m.m.
          </note>
          <note>
            2000/01:Fi15 av Bengt-Ola Ryttar (s)
          </note>
          <note>
            Justitieutskottets betänkande
          </note>
          <note>
            2000/01:JuU17 Sveriges antagande av rambeslut om penningtvätt
            m.m.
          </note>
          <note>
            Utbildningsutskottets betänkande
          </note>
          <note>
            2000/01:UbU8 Högskolan
          </note>
          <note>
            Trafikutskottets betänkande
          </note>
          <note>
            2000/01:TU8 Sjöfartsinspektionens tillsyn
          </note>
          <note>
            Miljö- och jordbruksutskottets betänkanden
          </note>
          <note>
            2000/01:MJU11 Hanteringen av djurkadaver och annat animaliskt
            avfall
          </note>
          <note>
            2000/01:MJU12 Livsmedelskontroll och genteknik
          </note>
          <note>
            2000/01:MJU13 Ändringar i bilskrotningslagen
          </note>
          <note>
            16 § Anmälan om interpellationer
          </note>
          <note>
            Anmäldes att följande interpellationer framställts
          </note>
          <note>
            den 9 mars
          </note>
          <note>
            2000/01:307 av Willy Söderdahl (v) till näringsminister Björn
            Rosengren
          </note>
          <note>
            Infrastrukturen i sydöstra Sverige
          </note>
          <note>
            2000/01:308 av Willy Söderdahl (v) till näringsminister Björn
            Rosengren
          </note>
          <note>
            Kraftledningars placering
          </note>
          <note>
            2000/01:309 av Ulla-Britt Hagström (kd) till socialminister Lars
            Engqvist
          </note>
          <note>
            Hemlösas rätt till sjukvård
          </note>
          <note>
            2000/01:310 av Ulla-Britt Hagström (kd) till statsrådet Ingela
            Thalén
          </note>
          <note>
            Rättshjälp för prövande av arbetsskada
          </note>
          <note>
            2000/01:311 av Carlinge Wisberg (v) till statsrådet
          </note>
          <note>
            Mona Sahlin
          </note>
          <note>
            Utredning av arbetsplatsolyckor
          </note>
          <note>
            Interpellationerna redovisas i bilaga som fogas till riksdagens
            snabbprotokoll tisdagen den 13 mars.
          </note>
          <note>
            17 § Anmälan om frågor för skriftliga svar
          </note>
          <note>
            Anmäldes att följande frågor för skriftliga svar framställts
          </note>
          <note>
            den 9 mars
          </note>
          <note>
            2000/01:856 av Inger René (m) till socialminister
          </note>
          <note>
            Lars Engqvist
          </note>
          <note>
            Mat och gamla
          </note>
          <note>
            2000/01:857 av Per Landgren (kd) till justitieminister
          </note>
          <note>
            Thomas Bodström
          </note>
          <note>
            Ekonomisk ersättning vid polisavspärrningar
          </note>
          <note>
            2000/01:858 av Ewa Larsson (mp) till miljöminister
          </note>
          <note>
            Kjell Larsson
          </note>
          <note>
            EU:s gränsvärden för partikelhalter
          </note>
          <note>
            2000/01:859 av Agneta Ringman (s) till miljöminister
          </note>
          <note>
            Kjell Larsson
          </note>
          <note>
            De regionala lantmäterikontorens förrättningsarkiv
          </note>
          <note>
            2000/01:860 av Ulla Hoffmann (v) till statsrådet Maj-
          </note>
          <note>
            Inger Klingvall
          </note>
          <note>
            Ensamma flyktingbarn
          </note>
          <note>
            2000/01:861 av Caroline Hagström (kd) till finansminister Bosse
            Ringholm
          </note>
          <note>
            Marknadsföring av spel och spelberoende
          </note>
          <note>
            2000/01:862 av Anders Sjölund (m) till jordbruksminister Margareta
            Winberg
          </note>
          <note>
            Förändrade förutsättningar för sittande utredning
          </note>
          <note>
            2000/01:863 av Gunilla Tjernberg (kd) till kulturminister Marita
            Ulvskog
          </note>
          <note>
            Filmavtal
          </note>
          <note>
            Frågorna redovisas i bilaga som fogas till riksdagens snabbprotokoll
            tisdagen den 13 mars.
          </note>
          <note>
            18 § Anmälan om skriftliga svar på frågor
          </note>
          <note>
            Anmäldes att skriftliga svar på följande frågor inkommit
          </note>
          <note>
            den 9 mars
          </note>
          <note>
            2000/01:799 av Rosita Runegrund (kd) till utrikesminister Anna
            Lindh
          </note>
          <note>
            Handel med kvinnor från wanniyala-aettofolket
          </note>
          <note>
            2000/01:801 av Martin Nilsson (s) till statsrådet Leif
          </note>
          <note>
            Pagrotsky
          </note>
          <note>
            Burma och brott mot ILO-konventioner
          </note>
          <note>
            2000/01:804 av Jan Backman (m) till näringsminister
          </note>
          <note>
            Björn Rosengren
          </note>
          <note>
            Vägmärke för industriområde
          </note>
          <note>
            2000/01:820 av Berndt Ekholm (s) till utrikesminister
          </note>
          <note>
            Anna Lindh
          </note>
          <note>
            Fredsplanen för västra Sahara
          </note>
          <note>
            2000/01:823 av Lars Hjertén (m) till näringsminister
          </note>
          <note>
            Björn Rosengren
          </note>
          <note>
            Avgiftshöjningen för postbox
          </note>
          <note>
            2000/01:824 av Carina Hägg (s) till utrikesminister
          </note>
          <note>
            Anna Lindh
          </note>
          <note>
            Kristna minoriteters situation
          </note>
          <note>
            Svaren redovisas i bilaga som fogas till riksdagens snabbprotokoll
            tisdagen den 13 mars.
          </note>
          <note>
            19 § Kammaren åtskildes kl. 13.15.
          </note>
          <note>
            Förhandlingarna leddes av förste vice talmannen från sammanträdets
            början t.o.m. 5 § anf. 34 (delvis), av tredje vice talmannen därefter
            t.o.m. 11 § anf. 78
          </note>
          <note>
            (delvis) och av andre vice talmannen därefter till sammanträdets
            slut.
          </note>
        </div>
      </body>
    </text>
  </TEI>
</teiCorpus>
