<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 200001</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 200001</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200001--125</head>
          <docDate when="2001-06-14">2001-06-14</docDate>
        </div>
      </front>
      <body>
        <div>
          <note>
            Det justerade protokollet beräknas utkomma om 3 veckor
          </note>
          <note>
            ----------------------------------------------------------------
          </note>
          <note>
            1 § Meddelande om statistiska uppgifter om riksdagsarbetet
          </note>
          <note>
            Förste vice talmannen meddelade att statistiska uppgifter om
            riksdagsarbetet delats ut till kammarens ledamöter.
          </note>
          <note>
            Statistiken skulle fogas som bilaga till detta protokoll.
          </note>
          <note>
            2 § Meddelande om bordläggningsplenum
          </note>
          <note>
            Förste vice talmannen meddelade att bordläggningsplenum skulle
            äga rum måndagen den 18 juni kl. 14.00.
          </note>
          <note>
            3 § Hänvisning av ärenden till utskott och beslut om förlängd
            motionstid
          </note>
          <note>
            Föredrogs och hänvisades
          </note>
          <note>
            Propositioner
          </note>
          <note>
            2000/01:135 till lagutskottet
          </note>
          <note>
            2000/01:145 till konstitutionsutskottet
          </note>
          <note>
            Redogörelse
          </note>
          <note>
            2000/01:RS2 till konstitutionsutskottet
          </note>
          <note>
            Kammaren biföll talmannens förslag att motionstiden för ovanstående
            ärenden skulle förlängas till fredagen den 21 september.
          </note>
          <note>
            Motioner
          </note>
          <note>
            2000/01:MJ49 och MJ50 till miljö- och jordbruksutskottet
          </note>
          <note>
            4 § Beslut om utskottsbetänkanden som slutdebatterats den 13
            juni
          </note>
          <note>
            FiU27 Tilläggsbudget 1 för budgetåret 2001
          </note>
          <note>
            Punkt 2 (Presstöd)
          </note>
          <note>
            1. utskottet
          </note>
          <note>
            2. res. 1 (m, fp)
          </note>
          <note>
            Votering:
          </note>
          <note>
            181 för utskottet
          </note>
          <note>
            85 för res. 1
          </note>
          <note>
            36 avstod
          </note>
          <note>
            47 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 118 s, 36 v, 15 c, 12 mp
          </note>
          <note>
            För res. 1: 71 m, 13 fp, 1 -
          </note>
          <note>
            Avstod: 36 kd
          </note>
          <note>
            Frånvarande: 13 s, 11 m, 7 v, 6 kd, 3 c, 3 fp, 4 mp
          </note>
          <note>
            Punkt 15 (Överlåtelse av förvaltningsuppgift till organ i annat
            medlemsland beträffande strukturfondsprogram)
          </note>
          <note>
            Kammaren hade nu att ta ställning till förslaget om antagande
            av utskottets förslag i denna punkt.
          </note>
          <note>
            Beslutet måste fattas i den ordning som föreskrivits i
          </note>
          <note>
            10 kap. 5 § fjärde stycket regeringsformen, vilket krävde att
            riksdagens beslut skulle fattas antingen med tre fjärdedels majoritet
            eller i den ordning som gällde för stiftande av grundlag.
          </note>
          <note>
            Av förslaget framgick att beslutet önskades bli antaget i ett
            enda beslut. För bifall krävdes därför att minst tre fjärdedelar
            av de röstande förenade sig om beslutet.
          </note>
          <note>
            Beslut fattades genom omröstning med omedelbar rösträkning.
          </note>
          <note>
            Votering:
          </note>
          <note>
            303 för bifall
          </note>
          <note>
            0 för avslag
          </note>
          <note>
            46 frånvarande
          </note>
          <note>
            Förste vice talmannen konstaterade att minst tre fjärdedelar
            av de röstande hade röstat ja och kammaren hade således bifallit
            utskottets förslag.
          </note>
          <note>
            Partivis fördelning av rösterna:
          </note>
          <note>
            För bifall: 119 s, 71 m, 36 v, 36 kd, 15 c, 13 fp,
          </note>
          <note>
            12 mp, 1 -
          </note>
          <note>
            Frånvarande: 12 s, 11 m, 7 v, 6 kd, 3 c, 3 fp, 4 mp
          </note>
          <note>
            Punkt 24 (Framtida sjöfartsstödet)
          </note>
          <note>
            1. utskottet
          </note>
          <note>
            2. res. 9 (kd)
          </note>
          <note>
            Votering:
          </note>
          <note>
            194 för utskottet
          </note>
          <note>
            36 för res. 9
          </note>
          <note>
            73 avstod
          </note>
          <note>
            46 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 119 s, 36 v, 15 c, 11 fp, 12 mp, 1 -
          </note>
          <note>
            För res. 9: 36 kd
          </note>
          <note>
            Avstod: 71 m, 2 fp
          </note>
          <note>
            Frånvarande: 12 s, 11 m, 7 v, 6 kd, 3 c, 3 fp, 4 mp
          </note>
          <note>
            Övriga punkter
          </note>
          <note>
            Kammaren biföll utskottets förslag.
          </note>
          <note>
            FiU28 Utvärdering av statens upplåning och skuldförvaltning 1995/96-2000
          </note>
          <note>
            Punkterna 1 och 2
          </note>
          <note>
            Kammaren biföll utskottets förslag.
          </note>
          <note>
            Punkt 3 (Riksgäldsspar)
          </note>
          <note>
            1. utskottet
          </note>
          <note>
            2. res. (kd, m, fp)
          </note>
          <note>
            Votering:
          </note>
          <note>
            182 för utskottet
          </note>
          <note>
            122 för res.
          </note>
          <note>
            45 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 119 s, 36 v, 15 c, 12 mp
          </note>
          <note>
            För res.: 72 m, 36 kd, 13 fp, 1 -
          </note>
          <note>
            Frånvarande: 12 s, 10 m, 7 v, 6 kd, 3 c, 3 fp, 4 mp
          </note>
          <note>
            JuU26 Sveriges tillträde till 1996 års EU-
          </note>
          <note>
            konvention om utlämning
          </note>
          <note>
            Punkt 2 (Utlämning för politiska brott)
          </note>
          <note>
            1. utskottet
          </note>
          <note>
            2. res. 1 (mp)
          </note>
          <note>
            Votering:
          </note>
          <note>
            280 för utskottet
          </note>
          <note>
            12 för res. 1
          </note>
          <note>
            11 avstod
          </note>
          <note>
            46 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 119 s, 72 m, 24 v, 36 kd, 15 c, 13 fp,
          </note>
          <note>
            1 -
          </note>
          <note>
            För res. 1: 12 mp
          </note>
          <note>
            Avstod: 11 v
          </note>
          <note>
            Frånvarande: 12 s, 10 m, 8 v, 6 kd, 3 c, 3 fp, 4 mp
          </note>
          <note>
            Lars Bäckström (v) anmälde att han avsett att avstå från att
            rösta men markerats ha röstat ja.
          </note>
          <note>
            Punkt 5 (Preskriberade brott)
          </note>
          <note>
            1. utskottet
          </note>
          <note>
            2. res. 2 (mp)
          </note>
          <note>
            Votering:
          </note>
          <note>
            276 för utskottet
          </note>
          <note>
            12 för res. 2
          </note>
          <note>
            15 avstod
          </note>
          <note>
            46 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 118 s, 72 m, 21 v, 36 kd, 15 c, 13 fp,
          </note>
          <note>
            1 -
          </note>
          <note>
            För res. 2: 12 mp
          </note>
          <note>
            Avstod: 15 v
          </note>
          <note>
            Frånvarande: 13 s, 10 m, 7 v, 6 kd, 3 c, 3 fp, 4 mp
          </note>
          <note>
            Lars Bäckström (v) anmälde att han avsett att avstå från att
            rösta men markerats ha röstat ja.
          </note>
          <note>
            Övriga punkter
          </note>
          <note>
            Kammaren biföll utskottets förslag.
          </note>
          <note>
            JuU27 Sveriges tillträde till FN:s konvention om bekämpande av
            bombattentat av terrorister
          </note>
          <note>
            Kammaren biföll utskottets förslag.
          </note>
          <note>
            JuU29 Reformeringen av domstolsväsendet
          </note>
          <note>
            Punkt 1 (Lokal förankring)
          </note>
          <note>
            1. utskottet
          </note>
          <note>
            2. res. 1 (kd, c)
          </note>
          <note>
            Votering:
          </note>
          <note>
            239 för utskottet
          </note>
          <note>
            65 för res. 1
          </note>
          <note>
            45 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 119 s, 71 m, 36 v, 1 fp, 12 mp
          </note>
          <note>
            För res. 1: 1 m, 36 kd, 15 c, 12 fp, 1 -
          </note>
          <note>
            Frånvarande: 12 s, 10 m, 7 v, 6 kd, 3 c, 3 fp, 4 mp
          </note>
          <note>
            Punkt 3 (Domkretsindelningen)
          </note>
          <note>
            1. utskottet
          </note>
          <note>
            2. res. 2 (kd, c)
          </note>
          <note>
            Votering:
          </note>
          <note>
            239 för utskottet
          </note>
          <note>
            65 för res. 2
          </note>
          <note>
            45 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 119 s, 72 m, 36 v, 12 mp
          </note>
          <note>
            För res. 2: 36 kd, 15 c, 13 fp, 1 -
          </note>
          <note>
            Frånvarande: 12 s, 10 m, 7 v, 6 kd, 3 c, 3 fp, 4 mp
          </note>
          <note>
            Punkt 4 (Utvärdering av reformarbetet)
          </note>
          <note>
            1. utskottet
          </note>
          <note>
            2. res. 3 (m, kd, c)
          </note>
          <note>
            Votering:
          </note>
          <note>
            167 för utskottet
          </note>
          <note>
            137 för res. 3
          </note>
          <note>
            45 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 119 s, 36 v, 12 mp
          </note>
          <note>
            För res. 3: 72 m, 36 kd, 15 c, 13 fp, 1 -
          </note>
          <note>
            Frånvarande: 12 s, 10 m, 7 v, 6 kd, 3 c, 3 fp, 4 mp
          </note>
          <note>
            Övriga punkter
          </note>
          <note>
            Kammaren biföll utskottets förslag.
          </note>
          <note>
            JuU30 Internationella brottmålsdomstolen
          </note>
          <note>
            Punkt 1 (Ordningen för riksdagens beslut)
          </note>
          <note>
            1. utskottet
          </note>
          <note>
            2. res. (m, kd, c)
          </note>
          <note>
            Votering:
          </note>
          <note>
            167 för utskottet
          </note>
          <note>
            137 för res.
          </note>
          <note>
            45 frånvarande
          </note>
          <note>
            Kammaren biföll utskottets förslag.
          </note>
          <note>
            För utskottet: 119 s, 36 v, 12 mp
          </note>
          <note>
            För res.: 72 m, 36 kd, 15 c, 13 fp, 1 -
          </note>
          <note>
            Frånvarande: 12 s, 10 m, 7 v, 6 kd, 3 c, 3 fp, 4 mp
          </note>
          <note>
            Punkt 2 (Romstadgan för Internationella brottmålsdomstolen)
          </note>
          <note>
            Eftersom Sverige genom att tillträda stadgan i viss utsträckning
            överlåter uppgifter som innefattar myndighetsutövning till Internationella
            brottmålsdomstolen måste beslutet fattas i den ordning som föreskrivits
            i 10 kap. 5 § fjärde stycket regeringsformen, vilket krävde att
            riksdagens beslut skulle fattas antingen med tre fjärdedels majoritet
            eller i den ordning som gällde för stiftande av grundlag.
          </note>
          <note>
            Av förslaget framgick att beslutet önskades bli antaget i ett
            enda beslut. För bifall krävdes därför att minst tre fjärdedelar
            av de röstande förenade sig om beslutet.
          </note>
          <note>
            Enligt RO 5 kap. 3 § andra stycket skulle beslut fattas genom
            omröstning.
          </note>
          <note>
            Votering:
          </note>
          <note>
            270 för bifall
          </note>
          <note>
            0 för avslag
          </note>
          <note>
            33 avstod
          </note>
          <note>
            46 frånvarande
          </note>
          <note>
            Förste vice talmannen konstaterade att minst tre fjärdedelar
            av de röstande hade röstat ja och kammaren hade således antagit
            utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 119 s, 42 m, 36 v, 35 kd, 13 c, 12 fp,
          </note>
          <note>
            12 mp, 1 -
          </note>
          <note>
            Avstod: 30 m, 1 kd, 1 c, 1 fp
          </note>
          <note>
            Frånvarande: 12 s, 10 m, 7 v, 6 kd, 4 c, 3 fp, 4 mp
          </note>
          <note>
            Lars Lindblad (m) och Ingemar Vänerlöv (kd) anmälde att de avsett
            att avstå från att rösta men markerats ha röstat ja.
          </note>
          <note>
            JuU31 Behandling av personuppgifter inom kriminalvården
          </note>
          <note>
            Punkt 1 (Författningsteknisk lösning)
          </note>
          <note>
            1. utskottet
          </note>
          <note>
            2. res. 1 (c)
          </note>
          <note>
            Votering:
          </note>
          <note>
            275 för utskottet
          </note>
          <note>
            28 för res. 1
          </note>
          <note>
            46 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 119 s, 71 m, 36 v, 36 kd, 12 mp, 1 -
          </note>
          <note>
            För res. 1: 15 c, 13 fp
          </note>
          <note>
            Frånvarande: 12 s, 11 m, 7 v, 6 kd, 3 c, 3 fp, 4 mp
          </note>
          <note>
            Punkterna 2-4
          </note>
          <note>
            Kammaren biföll utskottets förslag.
          </note>
          <note>
            TU16 Beslutsunderlag för investeringar i vägar och järnvägar
          </note>
          <note>
            Kammaren biföll utskottets förslag.
          </note>
          <note>
            5 § Riktlinjer för den ekonomiska politiken, utgiftstak, m.m.
          </note>
          <note>
            Föredrogs finansutskottets betänkande 2000/01:FiU20
          </note>
          <note>
            Riktlinjer för den ekonomiska politiken, utgiftstak, m.m. (prop.
            2000/01:100 delvis och skr.
          </note>
          <note>
            2000/01:101).
          </note>
          <note type="speaker">
            Anf. 1 GUNNAR HÖKMARK (m):
          </note>
          <note>
            Herr talman! Med en borgerlig regering kommer vi bl.a. att kunna
            börja avveckla fastighetsskatten. Då kommer vi direkt att kunna
            påbörja sänkningen av den skatt som drabbar mängder av hushåll
            och mängder av familjer på ett orättfärdigt och orättvist sätt
            utan någon hänsyn till försörjningsbördan, utan någon hänsyn till
            vilka inkomster man har - bara beroende på var man råkar bo.
          </note>
          <note>
            Fastighetsskatten är en skatt som slår rakt mot enskilda människors
            trygghet. Det kan gälla fiskaren som bor på en gård och fastighet
            som har tillhört hans familj i generationer och som inte längre
            har möjlighet att bo kvar. Det kan gälla barnfamiljen som med
            de bästa förhoppningar har sparat och slitit för att kunna bo
            på ett bra sätt och som plötsligt drabbas av en höjning av skatten
            som kan motsvara 1 000 eller
          </note>
          <note>
            2 000 kr i månaden. Detta är bara beroende på var man bor, utan
            att man för den skull har större möjlighet att betala och utan
            att man kan klara av den kostnad som skatten innebär.
          </note>
          <note>
            Man kan fråga sig - och jag skulle vilja rikta den frågan till
            finansministern - varför en lärare, en sjuksköterska, en polis
            eller en brandman betala så enormt mycket högre skatt bara för
            att han eller hon råkar bo i något av våra storstadsområden? Vilken
            är själva grundläggande rättfärdighetstanken? Jag hade velat fråga
            finansministern om han hade varit här, men hans medarbetare kan
            säkert vidarebefordra frågan: Vari ligger rättfärdigheten? Vad
            tänkte ni på när ni formulerade en skatt som slår så uppenbart
            orättvist och svårt mot enskilda människor?
          </note>
          <note>
            Den innebär för många människor att de inte kommer att kunna
            bo kvar i det hus och det hem som man har. Den innebär också att
            vanliga människor inte kommer att kunna bo i vissa delar av våra
            storstadsområden. Fastighetsskatten innebär inte bara en politik
            för social otrygghet, utan det är också en politik för en växande
            segregation.
          </note>
          <note>
            Man kan fråga sig: Varför ska denna skatt slå så hårt? Det har
            finansministern svarat på i ett brev som jag tycker bör komma
            kammaren till del. Han har svarat en bekymrad väljare så här -
            och jag citerar:
          </note>
          <note>
            "Du kan göra tankeexperimentet att du, i stället för att bo i
            din egen fastighet, väljer att hyra ut huset.
          </note>
          <note>
            Du kan då i normalfallet ta ut en månadshyra som överstiger de
            löpande drift- och underhållskostnaderna. Detta 'mervärde' slipper
            du betala om du själv bor i huset. Du har således en inkomst av
            din fastighet.
          </note>
          <note>
            Inte i pengar men i form av värdet på det egna boendet."
          </note>
          <note>
            Herr talman! Detta är ett synsätt som innebär oerhört långtgående
            möjligheter för var och en som vill beskatta vanliga människor.
            På samma sätt skulle man nämligen kunna få inkomster av att hyra
            ut sin bil, sin kavaj, sina böcker eller vad som än kan tänkas
            sägas. Jag skulle vilja fråga finansministern vari det rimliga
            och rättfärdiga ligger i att beskatta människor för en inkomst
            - för det är det han säger - men en inkomst som de inte har. Dessutom
            får detta de uppenbara konsekvenser som det får.
          </note>
          <note>
            Om ni inte ändrar er hållning i fastighetsskattefrågan så kommer
            denna fråga att förfölja er under hela valrörelsen, och den kommer
            att vara en av de frågor som medverkar till att vi får en ny regering
            - inte för att det är en populistisk fråga utan för att det är
            en rättfärdighetsfråga. Den är också ett uttryck för en annan
            syn på politiken, där vi från borgerligt håll vill slå vakt om
            den välfärd som bärs upp av enskilda människor och där enskilda
            människors trygghet går före de stora systemens krav.
          </note>
          <note>
            Herr talman! Fastighetsskatten är nämligen ett led i en högskattepolitik
            som i en öppen värld kommer att leda till att mer och mer av skatterna
            kommer att belasta låg- och medelinkomsttagarna. Vi ser redan
            denna utveckling ske i det svenska samhället. Vi har sett det
            genom att bensinskatter och energiskatter stiger snabbare än andra
            skatter. Vi har sett det i form av fastighetsskatten och dess
            utveckling under 1990-
          </note>
          <note>
            talet. Vi ser det i form av att det är kommunalskatterna som
            kommer att spela en allt större roll i skatteuttaget. Vi ser det
            också i sådana praktiska exempel som att låg- och medelinkomsttagare
            och pensionärer får bära en tyngre skattebörda medan man sakta
            börjar göra undantag för olika grupper som miljardärer och utländska
            höginkomsttagare.
          </note>
          <note>
            Herr talman! Detta är en högskattepolitik som leder till en lång
            rad olika sociala orättfärdigheter. Jag vet nämligen att finansministern
            här i dag inte kommer att kunna förklara varför pensionärer, som
            har sparat i hela sitt liv, nu ska betala högre skatt och förmögenhetsskatt
            medan miljardärer ska slippa. Han kommer inte att kunna förklara
            varför låg- och medelinkomsttagare ska betala världens högsta
            skatter i
          </note>
          <note>
            Sverige medan man sänker skatten för utländska höginkomsttagare.
          </note>
          <note>
            Detta är en högskattepolitik som kommer att leda till svagare
            och svagare skattebaser och som kommer att leda till att företag,
            investeringar och sparande flyttar ut ur landet vilket i sin tur
            kommer att tvinga fram ännu tyngre skattebelastning på de skattebaser
            som finns kvar i landet. Samtidigt kommer man för låg- och medelinkomsttagare
            att tvinga fram nya besparingar genom de rörliga skattebaserna.
            I stället för att få lägre skatt kommer de att få lite högre skatt
            och lägre bidrag. Det är en kniptång som är resultatet av högskattepolitiken.
            Vi ser dess resultat redan nu i form av fastighetsskattepolitiken.
          </note>
          <note>
            Herr talman! Vad vi talar om och vad vi ser framför oss är i
            själva verket ett vänsterblock som är så upptaget av sina inre
            motsättningar att det inte förmår att driva en offensiv politik.
            I stället ser vi en defensiv anpassningspolitik där ingen förändring
            kommer utan att omvärlden har tvingat fram den. Varje förändring
            blir den minsta möjliga. Det är detta som i grunden leder till
            att Sverige har en eftersläpning.
          </note>
          <note>
            Det som vi ser i dagens betänkande är alternativet.
          </note>
          <note>
            Det är en offensiv reformpolitik som bygger på en respekt för
            enskilda människors frihet och välfärd men som också bygger på
            en insikt att det är genom företagande och arbete som vi kan bygga
            och utveckla detta land. Vi, de fyra borgerliga partierna, sätter
            gemensamt målet att nu genomföra en reformpolitik som ska göra
            att Sverige kan ha en långsiktigt uthållig tillväxt på 3 %.
          </note>
          <note>
            Vi visar de förändringar som krävs för att detta ska kunna bli
            av. Det visar vi genom att öppna för avreglering inom sjukvården
            så att vi kan få privata alternativ, en valfrihet och en dynamisk
            utveckling som inte bara gör att sjukvården blir bättre för den
            enskilde utan som också leder till att sjukvården kan bli en dynamisk
            del av den tillväxt som Sverige behöver. Vi visar på motsvarande
            sätt hur man kan bejaka de nya alternativen inom skolan och på
            det viset få en förnyelse av en av de viktigaste sektorerna i
            vårt samhälle, nämligen kunskapssamhället.
          </note>
          <note>
            Vi visar hur vi kan öppna gränserna mellan offentligt och privat
            och därmed öppna arbetsmarknaden för både kvinnor och män och
            skapa nya tankar och nya initiativ. Vi visar hur arbetsmarknaden
            kan avregleras och öppnas så att fler kan få arbete och förmedlingen
            av arbete kan fungera bättre.
          </note>
          <note>
            Vi har en politik som innebär att barnfamiljer kan välja barnomsorg
            och som innebär att man i alla de familjer där man sliter hårt
            ska kunna ha lättare att förena arbete med familj både genom barnomsorgen
            och genom att man lättare ska kunna få hushållstjänster.
          </note>
          <note>
            Vi visar att man kan se till att förändra den utveckling som
            i dag innebär att företagens huvudkontor flyttar utomlands. Vi
            kan förändra den genom att förändra företagarklimatet och förutsättningarna
            för forskning och utveckling i vårt land. Vi visar att man kan
            bekämpa sjukfrånvaron. Där vi i dag kan konstatera att regeringen
            har gett upp och inte längre har pengar för rehabilitering anvisar
            vi gemensamt resurser och pengar för att sjuka människor ska kunna
            blir friska och för att försäkringskassor ska kunna se till att
            var och en så snabbt som möjligt kan komma tillbaka till arbete.
          </note>
          <note>
            Herr talman! Det är en offensiv reformpolitik, men som alltid
            - och det är så kännetecknande - står socialdemokratin mot de
            förändringar och reformer som vi talar om.
          </note>
          <note>
            Så var det med barnomsorgen. En gång i tiden när man talade om
            trefamiljsystem var Socialdemokraterna emot det. Familjedaghem
            var de emot. Föräldrakooperativ var de emot. Personalkooperativ
            var de emot. Privata daghem var de emot. Så var det med uthyrningsföretag
            - dem var de emot. Bemanningsföretag var de emot. Privata arbetsförmedlingar
            var de emot. Telemarknadens avreglering var de emot. Fri etablering
            inom sjukvården var de emot. Privata radio- och TV-kanaler var
            de emot. Privat sjukvård var de emot.
          </note>
          <note>
            Det finns inte ett område i det svenska samhällets förändring
            under 90-talet där socialdemokrater inte har varit emot. Ibland
            har ni tvingats ge er, ibland har ni kunnat återställa. Men ni
            har alltid varit emot. Ni är inte längre en arbetarrörelse för
            ett uppbrott från det gamla samhället. Ni är en motståndsrörelse
            mot det nya.
          </note>
          <note>
            Det är vad som leder till att Sverige har en eftersläpning av
            betydande slag. För att bekämpa förnyelsen väljer ni ut de politiker
            i landet som gör vad de kan för att förnya Sverige. Ni har plötsligt
            bestämt er för att bekämpa den moderata borgerliga politik som
            bedrivs i Stockholm. Det är mycket underligt.
          </note>
          <note>
            Vad är egentligen problemet i Stockholmsregionen eller i de andra
            regionerna i Sverige där vi sedan lång tid tillbaka har en borgerlig
            och moderat politik?
          </note>
          <note>
            Vi har lägre skatter, kortare vårdköer och fler alternativ. Det
            naturliga vore att socialdemokraterna i stället bestämde sig för
            att ta Norrlandsregionen och
          </note>
          <note>
            Norrlandspolitikerna i örat.
          </note>
          <note>
            Vad finner vi om vi tittar på Norrbotten och de andra Norrlandslänen?
            Jo, där är skatterna som högst.
          </note>
          <note>
            Men det är dessutom så att där är skatteinkomsterna och de samlade
            inkomsterna per capita högre än i t.ex. Stockholmsområdet.
          </note>
          <note>
            I Norrbotten disponerar man ungefär 35 000 kr per person och
            i Stockholm ungefär 25 000 kr per person i samlade inkomster.
            Likväl är köerna så mycket längre i Norrbotten, likväl är arbetslösheten
            så mycket högre, likväl är tillväxten så mycket sämre och likväl
            är de privata alternativen så mycket färre.
          </note>
          <note>
            Varför, finansministern eller Jan Bergqvist, bekämpar ni en politik
            som ger kortare vårdköer, ger människor större möjligheter och
            ger människor mer välfärd? Varför gör ni det? Jo, svaret är mycket
            enkelt. Med den socialdemokratiska politiken blir det politikerna
            som har makten och inte de enskilda människorna. Det är just det
            som är problemet. Därmed stryper ni den tillväxt som skulle kunna
            vara möjlig.
          </note>
          <note>
            Jag ska ta ett konkret exempel. Det gäller utprovning av hörapparat,
            som för en äldre människa eller en människa som får svårt med
            hörseln är en oerhört avgörande sak. Det kan i Norrbotten och
            i de andra socialdemokratiska länen ta mer än två år. Det är de
            län som har haft socialdemokratisk politik under längst tid av
            alla och som egentligen är de bästa exemplen på socialdemokratisk
            politik. I Stockholm behöver det inte ens ta några veckor.
          </note>
          <note>
            Var och en kan tänka sig var vi helst vill bo när vi börjar höra
            dåligt, i det socialdemokratiskt styrda
          </note>
          <note>
            Norrbotten eller i det borgerligt styrda Stockholm. Vi kan gå
            vidare och visa exempel på område efter område. När vi behöver
            sjukvård och inte långa vårdköer, vart vill vi då vända oss?
          </note>
          <note>
            Hur kan det komma sig att där socialdemokraterna har styrt som
            mest och som längst fungerar den offentliga sektorn och välfärden
            som sämst och att människor där har minst förutsättningar? Hur
            kan det komma sig? Jo, därför att ni bekämpar de förändringar
            som ger människor ökade möjligheter.
          </note>
          <note>
            Det är mot detta som vi borgerliga sätter upp en ny politik för
            ett nytt Sverige som bygger på respekt för enskilda människor
            och som också ger oss tillväxtkraft. Den tillväxtkraften är nödvändig
            för att vi ska kunna möta globaliseringen och en åldrande befolkning,
            för att vi ska kunna säkra att alltfler människor kan få ett arbete
            och en trygghet i vårt samhället och för att vi ska kunna säkra
            att enskilda människor kan känna social trygghet.
          </note>
          <note>
            Detta är avgörande. Vi har de senaste veckorna och månaderna
            sett varför. Sedan ett halvår tillbaka har vi sett hur den svenska
            kronkursen sakta men stadigt har vikt ned. Det är ett långsiktigt
            förlopp som har pågått sedan 1996. Bara under det senaste året
            har svenska folket förlorat 10 % i köpkraft.
          </note>
          <note>
            Det är långt mer än de bidrag som finansministern kommer att
            tala om sedan när han dyker upp, eller som också Jan Bergqvist
            kommer att tala om senare.
          </note>
          <note>
            Svenska folket har förlorat i köpkraft på grund av att tillväxtkraften
            i den svenska ekonomin inte finns där.
          </note>
          <note>
            Det handlar inte om, som en del försöker påstå, ett dollarfenomen.
            Vi har förlorat mot yenen, den mexikanska peson, zlotyn, euron
            och pundet. Inom område efter område har vi blivit fattigare.
            Vi är tillbaka i den flytande devalveringspolitik som urholkat
            samhällets välfärd och välstånd.
          </note>
          <note>
            Det är mot detta, herr talman, denna brist på ekonomisk politik,
            denna brist på möjlighet och förmåga att ge landet tillväxtkraft
            och denna ovilja att ge enskilda människor mer frihet som det
            finns ett starkt och tydligt borgerligt alternativ för alla medborgare
            i hela landet.
          </note>
          <note>
            Det är vad dagens betänkande handlar om. Det är mot den bakgrunden
            som jag yrkar bifall till reservationerna 1, 2 och 4.
          </note>
          <note type="speaker">
            Anf. 2 MATS ODELL (kd):
          </note>
          <note>
            Herr talman! I dag börjar toppmötet i Göteborg, och den svenska
            regeringen skiner av självbelåtenhet.
          </note>
          <note>
            Den kan naturligtvis vara nöjd med det svenska ordförandeskapet
            så här långt. Men den tar också många positiva ord i sin mun när
            det gäller den svenska ekonomins utveckling. Där måste jag säga
            att regeringens självbelåtenhet knappast har fog för sig.
          </note>
          <note>
            Visst är det glädjande när vi ser att sysselsättningen ökar.
            Den fortsätter faktiskt att öka, även om vi vet att mer än hälften
            av denna sysselsättningsökning beror på ökad sjukfrånvaro. Men
            konjunkturen är vikande, och den dramatiska kronförsvagningen
            gör oss alla fattigare. Den hotar dessutom att tända en inflationsbrasa
            som Riksbanken ganska snart kan tvingas rycka ut och släcka med
            höjd ränta.
          </note>
          <note>
            Statsskulden beräknas öka. Antalet personer i åtgärder är rekordhögt
            sett till konjunkturläget, och långtidsarbetslösheten ger inte
            med sig. Det finns nu också ett växande och berättigat folkligt
            missnöje över skattesystemets orättvisor, naturligtvis symboliserat
            av fastighetsskattens fullständigt absurda konsekvenser.
          </note>
          <note>
            Det är inget mindre än ett flagrant rättsövergrepp att regeringens
            fastighetsskattechock driver hederliga skötsamma medborgare från
            sina hem. I socialdemokratins Sverige uppmanas människor att låna
            pengar eller hyra ut sitt hus för att kunna betala fastighetsskatten.
            Ovanpå allt detta misstror alltfler socialförsäkringarnas hållfasthet
            när de verkligen behövs.
          </note>
          <note>
            Detta är särskilt allvarligt eftersom Sverige står inför ett
            stort antal utmaningar, globaliseringen, en åldrande befolkning
            där färre förvärvsarbetar och en skenande sjukfrånvaro. Morgonens
            nyhetssändningar berättar om att antalet långtidssjukskrivna har
            fördubblats sedan 1997 och att pengarna till rehabilitering är
            slut. Här finns också risken för en ökande social tudelning.
          </note>
          <note>
            Allt detta är allvarliga utmaningar som måste mötas med en mycket
            mer aktiv politik än hittills.
          </note>
          <note>
            Men regeringen står passiv både inför Sveriges grundläggande
            strukturproblem och den avmattning i ekonomin som nu är på väg.
            Vi har en fortsatt hög arbetslöshet. Den är särskilt allvarlig
            i kombination med utflyttningen av företag och företagande och
            en tilltagande segregation.
          </note>
          <note>
            Förutsättningarna för företagande och för den enskilde företagaren
            är ju fullständigt otillräckliga om
          </note>
          <note>
            Sverige på sikt ska kunna klara viktiga sociala och ekonomiska
            mål. Om man tittar i vårpropositionen gör regeringen bedömningen
            att nuvarande politik ger långsiktiga tillväxtförutsättningar
            på ungefär 2 % per år.
          </note>
          <note>
            Då frågar man sig: Hur kan statsministern och finansministern
            vara så nöjda när de vet att denna svaga tillväxtkraft innebär
            att Sverige fortsätter att halka efter i välståndsutvecklingen?
          </note>
          <note>
            Den svaga tillväxten kommer att märkas genom en fortsatt resursbrist
            i äldreboenden, fortsatta vårdköer, ökad stress och resursbrist
            i skolan, resursbrist för polis, åklagare, domstolar och kriminalvård
            trots mycket högre skatt på i stort sett allt och alla än i vår
            omvärld.
          </note>
          <note>
            Om den här utvecklingen ska kunna vändas måste tillväxtförutsättningarna
            bli mycket bättre än vad de är i dag. Den här låga tillväxten
            gör att svenska och utländska pensionssparare väljer att placera
            mer och mer av sitt sparande i andra länder med bättre långsiktiga
            tillväxtförutsättningar. Det innebär att kronans värde sjunker
            mot t.ex. dollarn och euron.
          </note>
          <note>
            Sveriges ekonomiska problem är ju långt ifrån lösta. Låt mig
            ta några exempel på detta, herr talman.
          </note>
          <note>
            Eftersläpningen fortsätter, som Gunnar Hökmark var inne på. Enligt
            vårpropositionen väntas Sveriges ekonomi under hela treårsperioden
            utvecklas sämre än genomsnittet för världen, sämre än genomsnittet
            för EU, sämre än genomsnittet för euroområdet och sämre än genomsnittet
            för Norden. Men insikten om konsekvenserna av detta lyser ju helt
            med sin frånvaro. Det saknas dessutom förslag för att bryta det
            som nu kallas för en normalkonjunktur i regeringens propositionen
            och även i utskottsmajoritetens förslag.
          </note>
          <note>
            Nu lånar regeringen faktiskt pengar till sina nya reformer. Det
            innebär att statsskulden beräknas öka med 35 miljarder kronor
            mellan åren 2001 och 2004
          </note>
          <note>
            enligt vårpropositionen. Statsskulden som andel av
          </note>
          <note>
            BNP beräknas däremot att ligga strax under 50 % år
          </note>
          <note>
            2002. Men det här är alltså 500 miljarder kronor mer än den statsskuldsnivå
            på drygt 40 % som rådde vid ingången av lågkonjunkturen 1990.
            Det är naturligtvis mycket allvarligt. Statsbudgeten visar underskott
            under hela treårsperioden.
          </note>
          <note>
            Utgifterna för sjukpenningen och förtidspensionerna fortsätter
            att skena. De beräknas bli hela 10,4
          </note>
          <note>
            miljarder kronor högre än vad beräkningen var i höstas. Arbetslösheten
            väntas också stiga något mellan
          </note>
          <note>
            2003 och 2004 enligt vårbudgeten, herr talman.
          </note>
          <note>
            Jag antar att Jan Bergqvist kommer att säga att detta är en svartmålning.
            Jag har sammanställt några uppgifter ur regeringens vårproposition,
            och det ser ut på det här sättet.
          </note>
          <note>
            Då tvingas vi konstatera att Socialdemokraterna tillsammans med
            Vänsterpartiet och Miljöpartiet har visat sig oförmögna att genomföra
            reformer som ökar människors oberoende och som skapar varaktigt
            goda förutsättningar för tillväxt i hela landet. Nu fortsätter
            landet att tudelas på ett fullständigt oacceptabelt sätt.
          </note>
          <note>
            Avfolkningen accelererar utan att våra största städer ges chansen
            att klara sin uppgift som tillväxtmotorer för landet. Infrastrukturpolitiken
            har gått i stå. Här i
          </note>
          <note>
            Stockholm växer köerna. Kollektivtrafiksystemen kommer inte att
            klara sin uppgift. Det är alldeles uppenbart. Förseningen när
            det gäller att få till stånd en ordentlig järnvägskapacitet över
            det s.k. Saltsjö-
          </note>
          <note>
            Mälarsnittet kommer att fortplanta stora problem i tågtrafiken
            över hela Sverige så småningom. Det finns en komplett oförmåga
            att hantera dessa frågor.
          </note>
          <note>
            Flykten av företag, kunskap och kapital ur landet hotar naturligtvis
            välfärden, men detta tillåts fortsätta, trots att vi vet att äldrevårdskostnaderna
            stiger med ungefär 60 % till 2030. Samtidigt som antalet personer
            över 65 år ökar med 700 000 kommer antalet yrkesverksamma att
            minska med ca 100 000 personer, men regeringen och dess stödpartier
            låtsas som om det regnar.
          </note>
          <note>
            I stället för att föreslå tillväxtfrämjande åtgärder utreder
            man nu om globaliseringen existerar. Man har engagerat förre LO-ekonomen
            P-O Edin för denna uppgift. Hans slutsatser så här långt är att
            den inte existerar. Det kanske vore lämpligt att meddela demonstranterna
            nere i Göteborg om hans slutsatser.
          </note>
          <note>
            Socialdemokraterna och stödpartierna har byggt hela sin politik
            på att den goda konjunkturen i omvärlden skulle vara för evigt.
            Vi kristdemokrater föreslår däremot åtgärder som långsiktigt skulle
            kunna skapa en bättre tillväxt- och välfärdsutveckling, en bättre
            fungerande arbetsmarknad och lönebildning, lägre skatter på arbete,
            sparande och företagande.
          </note>
          <note>
            Svenska låginkomsttagare är högst beskattade i världen. Det måste
            ju vara så att heltidsarbetande människor ska kunna leva på sin
            lön. Hur länge ska svenska låginkomsttagare behöva bidrag för
            att kunna betala skatten?
          </note>
          <note>
            Kristdemokraterna vill tillsammans med de övriga borgerliga partierna
            sätta tillväxtmålet högre än regeringen. Vår ambition är att Sverige
            ska komma tillbaka till en tätposition bland de utvecklade länderna.
          </note>
          <note>
            Därför krävs det reformer som höjer svensk ekonomis långsiktigt
            hållbara tillväxt till åtminstone 3 %. Det är ganska stor skillnad
            mellan den nivå på 2 % som regeringen räknar med vid fullt kapacitetsutnyttjande
            och en höjning till 3 %. Vi vet ju att om vi ligger kvar på dessa
            2 % innebär det att Sverige kommer att fortsätta att bli fattigare
            relativt sett. Vi kommer att ha kvar de här resursbristerna som
            jag nämnde trots de höga skatterna.
          </note>
          <note>
            Nyckeln till en bättre tillväxt ligger i en stark företagsamhet.
            Utan växande företag kommer Sverige inte att klara de stora framtidsutmaningarna.
            Nu har regeringen snart haft sju år på sig att lägga grunden för
            en stark företagsamhet, men den möjligheten har försuttits. Nu
            minskar företagandet. Visst talar regeringen och dess ministrar
            ibland om företagandet och dess villkor, men, herr talman, det
            är väldigt mycket kackel och väldigt lite värpning på både Näringsdepartementet
            och Finansdepartementet. Vad har egentligen kommit ut av reformer
            och beslut som vi har kunnat fatta här i riksdagen som har förbättrat
            villkoren för företagandet? Det är en tragiskt kort lista om man
            tittar på de konkreta förslagen som har underställts riksdagen
            för beslut.
          </note>
          <note>
            Kristdemokraterna har ett positivt alternativ till regeringens
            ideologiskt betingade passivitet. Jag tror faktiskt att det är
            detta det handlar om. Gunnar Hökmark var inne på alla de reformer
            som Socialdemokraterna har varit emot. Den ideologiska kompassen
            pekar nostalgiskt bakåt. Jag tänker på Teliaaffären och allt annat
            där det har varit problem. I stället för att ha en offensiv politik
            där man ideologiskt ser vart man ska gå, får näringsministern
            komma krypande tillbaka till näringsutskottet och be utskottet
            ta ett initiativ för att han själv inte har haft möjlighet att
            lägga fram en proposition. Han har nyligen avvisat ett förslag
            här i kammaren som gick i samma riktning.
          </note>
          <note>
            Den här ad hoc-politiken, bristen på framtidsvisioner och bristen
            på en ideologisk linje är förödande för landet i den globaliserade
            ekonomi som vi nu lever i.
          </note>
          <note>
            Politiken måste inriktas på att skapa förutsättningar för fler
            människor i arbete och fler växande företag. Vi föreslår ett antal
            åtgärder för att se till att företagsklimatet blir så bra som
            möjligt så att fler av företagarna i hela landet faktiskt vill
            och vågar expandera och nyanställa. Vi vill ha en skattepolitik
            där alla får behålla mer av sin egen lön, även pensionärerna.
            Dessutom anser vi att pensionstillskottet, under det sista året
            som det finns kvar innan den nya pensionsreformen gör att pensionärerna
            skattar på samma sätt som vi andra, ska höjas med 200 kr. Det
            här är en viktig åtgärd.
          </note>
          <note>
            Det är också långt kvar till en rimlig situation inom vården
            och skolan. Kristdemokraterna satsar under de kommande åren 3
            miljarder mer än regeringen för att ge förutsättningar för en
            värdig vård utan köer ute i våra kommuner och landsting. Men jag
            vill gärna understryka att här handlar det både om mer resurser
            och framför allt nya och bättre verksamhetsformer med en större
            mångfald av vårdgivare för de sjuka och gamla. Jag tror också
            att det är så att fler arbetsgivare, utöver landstinget och kommunen,
            att välja på ger en bättre löneutveckling och fler karriärvägar,
            framför allt för de vårdanställda kvinnorna.
          </note>
          <note>
            Vi tror, ungefär som Vårdförbundets ordförande, att aktiebolagslagen
            ger mycket bättre förutsättningar än förvaltningslagen för att
            skapa tydliga beslutsvägar och mer stimulerande arbetsvillkor
            för de anställda.
          </note>
          <note>
            Sektorn för vård, skola och omsorg är nu en krisbransch. Vi tror
            att den har alla chanser att upphöra att vara det med de reformer
            vi föreslår. Som det nu är bryts många människor ned. Många bränns
            ut och det är en fullständigt orimlig andel av de offentliganställda,
            framför allt kvinnor, som har problem genom den organisation som
            nu råder inom den här sektorn.
          </note>
          <note>
            Det behövs nya tag. Man behöver släppa loss kreativitet, släppa
            loss människor som vill driva, ta över icke-fungerande verksamheter,
            som har erfarenheter.
          </note>
          <note>
            Vi tror också, till skillnad från regeringen och Göran Persson
            som har gjort en stor sak av detta, att företag som hämtar sitt
            kapital från börsen är mycket lämpade att arbeta på det här området.
          </note>
          <note>
            Låt oss ta S:t Görans sjukhus här i Stockholm.
          </note>
          <note>
            Största ägare i Capio är Sjätte AP-fonden. Vad är det för fel
            med att ha kapital som kommer exempelvis från pensionssparande?
            Vad är det för fel med att det har en avkastning? Finns det någon
            som är beredd att satsa kapital på verksamheter, att avstå från
            inkomster och låta dem kapitaliseras och sätta in dem i verksamheter,
            utan att få någon avkastning på detta?
          </note>
          <note>
            Jag tycker att det är en mycket intressant diskussion som statsministern
            tog upp om de s.k. non-profitföretagen. Låt oss ta den, låt oss
            fördjupa den. Inbjud gärna sådana huvudmän. Men jag tror också
            att det behövs professionella aktörer som tar sitt kapital från
            våra sparpengar som vi satsar i aktiefonder och annat.
          </note>
          <note>
            Det här är en viktig fråga framöver, om vi ska klara den mycket
            stora demografiska utmaning vi står inför.
          </note>
          <note>
            Jag tror att varken de köande patienterna eller de alltmer utbrända
            offentliganställda har något att vinna på regeringens alla stopplagar,
            precis tvärtom.
          </note>
          <note>
            Herr talman! Vi kristdemokrater lägger också förslag för ett
            återupprättat rättsväsende, en bättre familjepolitik med större
            valfrihet, ökade miljösatsningar, bättre konkurrens för jordbruket,
            fisket och åkerinäringen och bättre utvecklingsmöjligheter för
            jordens fattigaste genom ett höjt bistånd. Det här når vi genom
            omprioriteringar och besparingar inom de utgiftsramar vi föreslår.
          </note>
          <note>
            Sverige har ca 30 års erfarenhet av en notoriskt försvagad tillväxt.
            Priset betalas av våra gamla, av våra långvarigt sjuka som inte
            får den omsorg de förtjänar, av alla de som köar för höftledsoperationer
            och hörapparater. Resursbristen drabbar också våra barn som inte
            får en tillräckligt bra skola. Människor drabbas av bristen på
            poliser, av vardagsbrott som avskrivs på polisstationen. Världens
            högsta skatter är uppenbarligen inte lösningen.
          </note>
          <note>
            Vad Sverige snarast behöver för att få trygghet inför framtidens
            utmaningar, ett varmare och mänskligare samhälle är en ny regering
            som både förbättrar familjepolitiken och de andra långsiktiga
            villkoren för tillväxt.
          </note>
          <note>
            Jag står självklart bakom alla de reservationer där kristdemokraterna
            finns med. Men för tids vinnande yrkar jag bifall bara till reservationerna
            1 och 8.
          </note>
          <note type="speaker">
            Anf. 3 AGNE HANSSON (c):
          </note>
          <note>
            Herr talman! Vänstermajoriteten säger att den svenska ekonomin
            är stark. Den som reser utomlands och upptäcker att han eller
            hon får betydligt mindre utländsk valuta för de svenska pengarna
            än tidigare delar nog inte den uppfattningen. Inte heller upplever
            människor det när de ska köpa bensin eller kläder vars priser
            har drivits upp av den sjunkande kronan.
          </note>
          <note>
            De som brottas med arbetslöshet har inte heller upptäckt någon
            större tillväxt i ekonomin. Upplevelsen är snarare den motsatta.
            När den svenska kronan tappar mark är det något som säger att
            allt inte står rätt till.
          </note>
          <note>
            När enbart delar av Sverige växer och många ställs utanför är
            det tecken på att det fortfarande finns grundläggande fel i ekonomin.
          </note>
          <note>
            Vi har fortfarande en haltande arbetsmarknad, höga offentliga
            utgifter och ett högt skattetryck. Det är uppenbart att Sverige
            kommer att möta nästa lågkonjunktur med betydande sårbarhet. Regeringens
            försummelse att vidtaga nödvändiga åtgärder, när vi nu har några
            år av hög tillväxt bakom oss, kommer obönhörligt att drabba de
            svaga hårdast när ekonomin måste stramas åt. Det är inte rättvist.
          </note>
          <note>
            Herr talman! Landet klyvs regionalt och socialt.
          </note>
          <note>
            Medan vissa områden växer, tappar andra i tillväxt och befolkning.
            Men också mellan individer ökar klyftorna. De fattiga blir fattigare
            och de rika rikare.
          </note>
          <note>
            Lönegapet mellan män och kvinnor ökar. Jämställdheten i Sverige
            går åt fel håll. Långtidssjukskrivningarna ökar i en galopperande
            takt. Nya svenskar får inte vara med. Det är självklart att Centerpartiet
            står i opposition mot en sådan politik. Den sociala klyvningen
            är en förlust främst för enskilda människor som ställs utanför
            samhället, tillväxten och välfärden.
          </note>
          <note>
            Men det är också en förlust för samhället eftersom färre tillåts
            bidra till tillväxten och välfärden. Alla borde få vara med. Då
            växer det mer. Egentligen är det ganska enkelt. Om man skördar
            på två hektar får man en större skörd än om man skördar på ett
            hektar.
          </note>
          <note>
            Men det är möjligen för enkelt eller för agrart för många att
            ta till sig.
          </note>
          <note>
            Med majoritetens förslag till riktlinjer för den ekonomiska politiken,
            som vi nu ska behandla och besluta om, kommer klyvningen av landet
            att fortsätta och de sociala klyftorna att vidgas ytterligare.
            Maxtaxan i barnomsorgen gynnar de som tjänar mest.
          </note>
          <note>
            Familjer som stannar hemma och vårdar barnen eller inte har något
            jobb får inget. I trygghetssystemen är det främst de som redan
            slagit huvudet i bidragstaket som ska få ökat ekonomiskt utrymme.
            De som redan har ska få mer, medan de som har mindre ska få nöja
            sig utan att få eller ska få mindre. Det är förvånande att en
            socialdemokratisk regering lägger sådana riktlinjer och en sådan
            politik. Det är lika förvånande att
          </note>
          <note>
            Vänsterpartiet, som talar så mycket om rättvisa, ställer upp
            på en sådan politik.
          </note>
          <note>
            Herr talman! Sverige behöver en ekonomisk politik som kan bygga
            broar över konjunktursvängningarna. Det kan inte göras genom ökade
            offentliga utgifter och höjda skatter. Det är som att hälla bensin
            på en eldsvåda. Det blir bara värre. Det ökar sårbarheten och
            sänker uthålligheten i tillväxten.
          </note>
          <note>
            Vi går bara in i nya bidragskaruseller. Det är fel väg. Det är
            den redan förda politiken ett tydligt exempel på. När barnfamiljerna
            fick en barnbidragshöjning med 100 kr vid årsskiftet, som i och
            för sig
          </note>
          <note>
            Centerpartiet biföll, var det bara de familjer som inte hade
            behovsbaserade bidrag som fick behålla den standardförbättringen.
            De familjer som hade bostadsbidrag eller socialbidrag fick se
            de bidragen sjunka i motsvarande grad. Den ekonomiska standardhöjningen
            uteblev för dem. De satt fast i sin bidragsfälla. Det behövs en
            annan politisk inriktning, en inriktning som tar dem ur fällorna
            och som ger människor möjlighet att växa och utvecklas.
          </note>
          <note>
            Vi förespråkar en politik för uthållig tillväxt som bäddar för
            att möta sämre tider. Vi vill hålla tillbaka den offentliga utgiftsexpansionen,
            sänka skatter och fortsätta att amortera på statsskulden. Vi vill
            stärka näringslivets konkurrenskraft, minska byråkrati och krångel,
            satsa på utbildning och infrastruktur. Vi vill fortsätta en ansvarsfull
            linje för att ge statens finanser stabilitet och för en långsiktigt
            uthållig tillväxt för att gynna investeringar och företagande.
            Den gemensamma reservation som vi lagt tillsammans med Moderaterna,
            Folkpartiet och Kristdemokraterna utgör en bra grund för den långsiktiga
            inriktningen av den ekonomiska politiken.
          </note>
          <note>
            Vi vill sänka skatterna för dem som har störst behov, för låg-
            och normalinkomsttagare, och inte för dem som skriker högst. Genom
            en kombination av en skatterabatt lika för alla och en förvärvsrabatt
            för arbetsinkomster undviker vi marginaleffekter. Det blir lönsamt
            att gå från arbetslöshet till arbete. Det främjar tillväxt, kostar
            mindre för staten och värnar de svaga grupperna.
          </note>
          <note>
            Vi vill stärka kommunernas egen skattebas och göra kommunerna
            mer självständiga. Med vår skatterabatt i stället för grundavdrag
            får kommunerna behålla en större del av sitt skatteunderlag. Skatterabatten
            ger dessutom en större procentuell höjning av skatteunderlaget
            i låginkomstkommuner än i höginkomstkommuner.
          </note>
          <note>
            Trots att ett sådant förslag dessutom lindrar kraven på en kommunal
            skatteutjämning är en sådan helt nödvändig för att ge likartade
            förutsättningar för alla kommuner att utvecklas. Det handlar om
            solidaritet, om rättvis fördelning och om minskade klyftor.
          </note>
          <note>
            Från Centerpartiets sida ser vi det angeläget att försvara de
            grundläggande principerna i skatteutjämningssystemet som en viktig
            del i en kraftfull ekonomisk politik.
          </note>
          <note>
            Herr talman! Några ord om fastighetsskatten. Frågan är hur länge
            regeringen med hjälp av sina stödpartier ska hålla på att skatta
            folk från hus och hem.
          </note>
          <note>
            Det är precis det som sker nu i vissa områden i landet.
          </note>
          <note>
            De som får lämna är de som inte har stora kontanta tillgångar
            och höga löpande inkomster. I stället för att höja fastighetsskatten
            måste den sänkas.
          </note>
          <note>
            Hade Miljöpartiet haft viljan att sänka fastighetsskatten kunde
            det redan varit gjort. De hade bara behövt rösta med oppositionen
            här i kammaren nyligen. Då kunde alla fastighetsägare ha rivit
            sönder sina meddelanden om de nya taxeringsvärdena. De gamla hade
            gällt och en procentsats på 1,2 % tillämpad på förra årets taxeringsvärden
            hade gett alla en sänkt fastighetsskatt. Men se det gick inte.
            Frågan är varför.
          </note>
          <note>
            Herr talman! En av grundförutsättningarna för att kunna åstadkomma
            livskraft i hela landet är väl fungerande kommunikationer och
            en väl underhållen infrastruktur. Det som nu pågår på infrastrukturområdet
            är en ren och skär misshushållning med infrastrukturkapitalet.
            Eftersläpningen av underhållet uppgår till hisnande 13 miljarder
            kronor. I det läget är det berättigat att fråga: När kommer regeringen
            till skott? När kommer infrastrukturpropositionen? När ska flaskhalsarna
            i järnvägssystemet åtgärdas?
          </note>
          <note>
            Centerpartiet föreslår en ökning av anslaget med
          </note>
          <note>
            6,6 miljarder kronor för att främst främja drift och underhåll
            av vägnätet men också för att förbättra för järnvägen. Det har
            tyvärr utskottsmajoriteten avstyrkt.
          </note>
          <note>
            Ett bra företagsklimat är nödvändigt för att fler företag ska
            startas och för att företag som har viljan att växa även får möjlighet
            att göra det. Vi vill behålla och öka rådgivningen och stödet
            till kvinnlig företagsamhet. Vi vill ta bort konkurrenshämmande
            regelverk. Vi vill satsa på riskkapitalförsörjning via lokala
            riskkapitalbolag. Vi vill sänka förmögenhetsskatten och arbetsgivaravgifterna.
          </note>
          <note>
            När 700 000 människor är utan arbete i en högkonjunktur är det
            uppenbart att företagsklimatet måste förbättras och arbetsmarknadspolitiken
            förnyas och decentraliseras. Arbetsmarknadspolitiken måste inriktas
            på att sätta människor i arbete, inte låsa in dem i en rundgång
            av bidrag och åtgärder.
          </note>
          <note>
            Herr talman! Det är oförsvarligt att var fjärde elev i dag lämnar
            grundskolan utan godkända betyg och tillräckliga kunskaper. men
            det är om möjligt ännu värre att skillnaden mellan kommunerna
            av andelen elever som inte når målen varierar mellan 3 och 42
            %
          </note>
          <note>
            över landet. Tala om regional och social klyvning!
          </note>
          <note>
            Regeringen centralstyr resurser och sätter kvaliteten i undervisningen
            på undantag. Vi vill i stället fokusera kunskapsmålen i skolan.
            Vi föreslår en satsning på grundskolan på totalt 9,8 miljarder
            kronor under perioden.
          </note>
          <note>
            Vi vill ge eleverna en utbildningsgaranti i gymnasieskolan och
            ett bättre studiemedelssystem som tillsammans med skattereformen
            gör det möjligt för personer också från studieovana hem att ta
            steget in i högskolan.
          </note>
          <note>
            Herr talman! Jag har i mitt anförande pekat på en rad brister
            i regeringens ekonomiska politik. Det är inte svårt. Men jag har
            också visat att det inte behöver vara så. Det finns sätt att bryta
            den regionala och sociala klyvningen.
          </note>
          <note>
            Genom målmedvetna och strategiska satsningar på grundläggande
            områden som ökar människors sjävbestämmande och livskvalitet kan
            vi samla landet och stärka ekonomi och tillväxt. Frågan är om
            majoriteten verkligen vill.
          </note>
          <note>
            Jag skulle vilja fråga finansutskottets ordförande och finansministern:
            Hur ska ni kunna åstadkomma långsiktig tillväxt i ekonomin och
            rättvis fördelning med ökade offentliga utgifter och ett högt
            skattetryck? Varför sätter ni infrastrukturen i strykklass?
          </note>
          <note>
            Varför är ni så passiva när det gäller de galopperande långtidssjukskrivningarna,
            och när ska ni kapitulera för den höga fastighetsskatten?
          </note>
          <note>
            Herr talman! Jag ber att få yrka bifall till reservationerna
            nr 1, 3 och 9.
          </note>
          <note type="speaker">
            Anf. 4 KARIN PILSÄTER (fp):
          </note>
          <note>
            Herr talman! Våren som nu håller på att gå över i riktig sommar
            är ju förnyelsens tid. När man läser i vårpropositionen, som har
            ett alldeles nytt designat omslag, får man en känsla av att regeringen
            och dess supportpartier har varit väldigt inspirerade av den sång
            vi brukar sjunga på våren: Den blomstertid nu kommer. Vi har väl
            alla varit på skolavslutningar.
          </note>
          <note>
            Den blomstertid nu kommer, och den kommer av sig själv.
          </note>
          <note>
            Vi liberaler och vi i de borgerliga partierna har nog låtit oss
            inspireras betydligt mer av en modernare skolavslutningssång,
            nämligen Idas sommarvisa som börjar så här: Du ska inte tro det
            blir sommar ifall inte nån sätter fart.
          </note>
          <note>
            Jag tror att det är väldigt viktigt att vi inte tror att allt
            redan är gjort utan att det faktiskt behövs någon som sätter fart.
            Vi politiker har vår uppgift - inte att sitta och gnugga händerna
            av förnöjsamhet över nådda segrar eller goda konjunkturer som
            man kan hoppas på, utan vår uppgift är att skapa förutsättningar
            för en varaktigt god växtkraft, en varaktigt god tillväxt och
            varaktigt goda villkor för att välståndet ska öka.
          </note>
          <note>
            Det är därför som vi i Folkpartiet liberalerna och de andra borgerliga
            partierna har lagt fram ett gemensamt förslag till inriktning
            på den ekonomiska politiken där det övergripande målet är att
            öka Sveriges växtkraft. Det behövs verkligen förnyelse. Diskussionen
            handlar ju ibland om förnyelse av politikens former, och de kan
            sannerligen behöva förnyas. Men det behövs också en förnyelse
            av innehållet.
          </note>
          <note>
            I går fick vi veta att Socialdemokraterna så till den milda grad
            är mot förändringar att de inte ens vill reformera arbetet med
            vårpropositionen så att det skulle kunna handla just om inriktningen
            på den ekonomiska politiken och de långsiktiga frågorna. Det var
            inte utan att jag återigen slogs av att Socialdemokraterna verkligen
            är genuint konservativa i den bemärkelse som ståupparen Ronny
            Eriksson har talat om: Konservativa är de som vill bevara det
            som forna tiders konservativa bekämpade.
          </note>
          <note>
            Någonstans är det så att till varje systemreform och förändring
            har ni släpats, mer eller mindre motvilligt och baklänges. När
            det väl är genomfört ska man sedan bita sig fast i detta. Tidigare
            talare här har gett en lång rad exempel på hur ni motvilligt släpats
            bit för bit under 90-talet. Under en tid - i slutet av 80-
          </note>
          <note>
            talet och i början av och en bit en in på 90-talet -
          </note>
          <note>
            genomfördes ju en mängd reformer. Vi brukar räkna upp dem: pensionsreform,
            skattereform, självständig riksbank, inflationsbekämpning osv.
            Men sedan var det på något sätt som att luften gick ur er när
            det gällde att fortsätta med det här reformarbetet. Dels bytte
            ni till de samarbetspartner som blev just vad vi i
          </note>
          <note>
            Folkpartiet varnade för, nämligen en stoppallians.
          </note>
          <note>
            Dels kom den goda internationella konjunkturen, och då var det
            på något sätt bara att sätta sig ned och sjunga Den blomstertid
            nu kommer.
          </note>
          <note>
            Men riktigt så bra som det alltid sägs är ju inte läget. Dels
            har väldigt många enskilda personer i vårt land på något sätt
            upplevt att de goda tiderna gått dem i stort sett spårlöst förbi.
            Dels är det så att väldigt mycket av de systemfel som finns mycket
            tydligt kommer i dagen nu när konjunkturavmattningen är ett faktum.
          </note>
          <note>
            Herr talman! Jag skulle kunna ägna väldigt mycket av min talartid
            här åt att gå på djupet i fråga om inte bara de orosmoment utan
            också de konkreta problem som finns. Men det har Bosse Ringholm
            säkert redan inskrivet i sitt manus. I och för sig spelar det
            väl ingen roll vad jag säger, för han brukar säga att jag är en
            dysterkvist. Dock tänkte jag mycket översiktligt påpeka att vi
            har en kraftig kronförsvagning. Denna är ett betydligt större
            problem än reskassan vid en Mallorcaresa. Jag skulle önska att
            Sverige fick en finansminister som förstod det.
          </note>
          <note>
            Varslen om uppsägningar ökar mycket kraftigt.
          </note>
          <note>
            Antalet konkurser ökar kraftigt. Industribarometern från häromdagen
            visar på en fortsatt nedgång. Huvudkontoren flyttar ut. Spelar
            det någon roll? kan man fråga sig. Ja, enligt SNS forskningsrapport
            från häromdagen spelar detta återigen en mycket stor roll för
            Sverige - för spetskompetens och managementkompetens, för att
            vi ska ha avancerad kunskapsintensiv verksamhet här och för att
            strategiska beslut ska fattas i vårt land därför att det är av
            stor betydelse för vad som händer här sedan.
          </note>
          <note>
            Listan på alla de stora företag som har flyttat ut, som antingen
            köpts upp eller som flyttat ut på egen hand, kan göras mycket
            lång - från ABBA till Volvo
          </note>
          <note>
            Personvagnar i bokstavsordning.
          </note>
          <note>
            Företagandet går ned. Det tror man inte men så är det. I dag
            är företagarna 3 800 färre än vid regeringsskiftet 1994. Och vad
            värre är: Den uppgång som pågick under flera år har brutits, så
            under det senaste året har det blivit 8 000 färre företagare.
          </note>
          <note>
            Sedan har vi långtidssjukskrivningarna - detta enorma mänskliga
            lidande. I dag presenterar, inte helt oväntat, vår lokaltidning
            här, Dagens Nyheter, att rehabiliteringspengarna nu, när knappt
            halva året gått, i stort sett är slut. Man påtalar också att varje
            krona som sätts in för rehabilitering ger nio tillbaka. Varför
            låter man sjukskrivningskostnaderna och allt det mänskliga lidandet
            springa i väg i stället för att försöka göra någonting åt det?
          </note>
          <note>
            Samtidigt som vi alltså har kvarvarande problem står vi inför
            stora utmaningar. Jag ska inte tala om problem, för de utmaningarna
            handlar om lösningar.
          </note>
          <note>
            Det handlar ju om att skapa en bättre värld och en bättre tillvaro.
            Men detta kräver en förändring av politiken, av de villkor som
            människor ska verka och agera under.
          </note>
          <note>
            Jag skulle också vilja nämna den stora utmaningen med globaliseringen.
            Sverige är ett litet öppet land.
          </note>
          <note>
            Världen växer, inte bara för oss utan för människor över hela
            jordklotet. Vi måste se till att fler får dra nytta, får dra fördel
            och får njuta frukterna av globaliseringens fördelar. Då krävs
            det en ökad satsning på frihandel, på internationellt samarbete
            och också på ett ökat och bättre fungerande u-landsbistånd från
            oss som ändå relativt sett har det väldigt bra ställt.
          </note>
          <note>
            Dock blir man lite beklämd när man - visserligen genom ett tidningsreferat,
            men ändå - får veta att handelsministern i mångt och mycket sympatiserar
            med en organisation vars syfte är att krossa, stoppa och förbjuda
            den typen av förändringar.
          </note>
          <note>
            Demografin - ett svårt ord - handlar om att vi som blir äldre
            och äldre blir alltfler. Ja, alla blir ju äldre för varje år som
            går, men förändringen är att det blir fler i de övre åldersgrupperna
            och färre som är i normalt yrkesaktiv ålder. Den tid som vi arbetar
            blir kortare och kortare.
          </note>
          <note>
            Vad handlar det då om? Jo, det handlar om att se till att fler
            människor vill, kan och orkar arbeta mer och tycker att det lönar
            sig och är mödan värt. Det handlar både om att få fler att vilja
            arbeta mer och om att få fler att kunna komma tillbaka till ett
            arbetsliv från arbetslöshet och sjukskrivning.
          </note>
          <note>
            Vidare har vi den sociala segregationen. Väldigt många människor
            som är invandrare bor i utsatta förorter och har ett enormt utanförskap
            visavi det samhälle som vi andra lever i. Det handlar inte bara
            om arbetslöshet utan också om ett totalt utanförskap.
          </note>
          <note>
            Agne Hansson har tidigare här mycket vältaligt pratat om den
            regionala segregationen.
          </note>
          <note>
            Till sist skulle jag vilja lyfta fram den utmaning som ligger
            i att verkligen se till att vi får ett jämställt samhälle där
            kvinnor och män kan vara bara människor och leva och verka på
            lika villkor efter sina egna förutsättningar.
          </note>
          <note>
            Bosse Ringholm har vid ett tidigare tillfälle här citerat Bertil
            Ohlin. Men jag tror inte att han visste att det var det han gjorde
            när han sade att det måste löna sig att arbeta. Jag skulle särskilt
            vilja lyfta fram ett annat av Bertil Ohlins välkända teman, nämligen
            att vi måste vårda de välståndsbildande krafterna. Det är bara
            den privata sektorn som kan vara skattebas.
          </note>
          <note>
            Offentlig sektor kan aldrig finansiera sig själv. Därför är det
            så viktigt för oss liberaler, som har höga ambitioner inom välfärdspolitikens
            område, att se till att vårda de välståndsbildande krafterna.
            Välstånd måste skapas innan det kan fördelas. Det tror jag är
            en sanning som man skulle behöva fundera mycket mer på inom det
            styrande blocket.
          </note>
          <note>
            Svensk ekonomi är i mycket stort behov av systemreformer. Vårt
            budgetalternativ innehåller åtta sådana, och de handlar väldigt
            mycket om att minska konjunkturkänsligheten, öka växtkraften,
            öka utbudet av arbetskraft, öka antalet företagare, pressa ned
            de höga svenska priser som vi ser varje dag när vi går till affären
            samt hålla inflationen nere.
          </note>
          <note>
            Det djupare syftet med det är dock inte de här sakerna, utan
            det handlar om att ge människor nya möjligheter. Långtidsarbetslösa
            ska få jobb och självkänsla och kunna försörja sig själva. Idérika
            människor ska våga ta språnget och veta att om jag lyckas finns
            det någonting där för mig, någonting annat än den vanliga svenska
            jantelagen som säger: Kom inte här och tro att du är någonting!
          </note>
          <note>
            Stressade och utbrända människor måste hitta tillbaka till hälsa
            och framtidstro. Det måste finnas möjligheter att på olika sätt
            komma tillbaka till yrkeslivet. Människor måste få större marginaler
            och mindre marginaleffekter; detta för att få mer ekonomisk vardagsmakt
            och mer makt att bestämma hur man själv vill ha det.
          </note>
          <note>
            Detta med att ge människor nya möjligheter och att ge människor
            makt över sin vardag är så att säga det djupare syftet med den
            ekonomiska politiken. Då behövs det systemreformer, inte bara
            ett plottrande mellan anslagen under utgiftsområden. Vi skisserar
            i vårt förslag många sådana reformer.
          </note>
          <note>
            Det handlar om en skattereform som gör att det lönar sig att
            arbeta, spara och ta risker. Den styrande sidan har egentligen
            ingen inriktning på skattepolitiken.
          </note>
          <note>
            Det handlar om att sänka marginalskatter och marginaleffekter,
            i både höga och låga inkomstlägen.
          </note>
          <note>
            Fastighetsskatten behöver jag kanske inte uppbåda mer tid för.
            Det spelar nästan ingen roll var man finns i Sverige när det gäller
            de besked som kom fram på vårkanten då man hade hoppats på en
            blomstertid. I
          </note>
          <note>
            stället sitter man där med beskeden. Vad fick ni?
          </note>
          <note>
            46 % i fastighetsskattehöjning satt mina grannar hemma och förfasade
            sig över. De ville att jag skulle förklara hur det kunde komma
            sig att man helt plötsligt skulle betala 46 % mer i fastighetsskatt
            när man har så mycket andra utgifter att försöka klara av.
          </note>
          <note>
            Det behövs en företagarreform som gör att vi får ett bättre företagsklimat
            i Sverige så att stora företag tycker att Sverige är ett bra ställe
            att verka i och agera utifrån men också så att små företag kan
            startas, drivas och växa. När vi har ett avtagande företagande
            och en stor utflyttning av storföretag tycker jag att det borde
            vara en mycket allvarlig larmklocka, men vi ser i stort sett ingenting
            av detta från de styrandes sida.
          </note>
          <note>
            Det behövs en socialförsäkringsreform. Vi pekar på många olika
            problem i det nuvarande systemet. I
          </note>
          <note>
            grunden behöver socialförsäkringarna reformeras, och jag måste
            säga att det är väldigt trist att det inte ens på den punkten
            finns något gehör från vänstersidan. Det behövs en rejäl socialförsäkringsreform.
            Till att börja med behöver tilltron till försäkringarna återupprättas
            på så sätt att den del av inkomsten som faktiskt är försäkrad
            höjs. Det måste finnas ett bättre samband mellan de avgifter man
            betalar och de förmåner man får. Därför har vi föreslagit ett
            återställande till 80 % av inkomsten även för dem med lite högre
            inkomster redan nu meddetsamma och att man återställer änkepensionerna.
          </note>
          <note>
            Det behövs en kunskaps- och bildningsreform. Är det någonting
            som handlar om att vårda de välståndsbildande krafterna och om
            att ge var och en av oss, inte bara dem som har det väl förspänt,
            goda förutsättningar att bygga sin egen framtid så är det en skola
            som ger alla barn chansen genom att satsa på kunskap.
          </note>
          <note>
            Mycket har nämnts om en infrastrukturreform. Jag kan personligen
            bara vittna om hur man varje morgon sitter med hjärtat i halsgropen
            på Årstabron med alla stoppsignaler för att det är ett sådant
            tryck att ta sig över den s.k. getingmidjan. Detta är någonting
            som lamslår den här innerstaden, och infrastrukturproblemen är
            stora över hela landet.
          </note>
          <note>
            Det behövs en globaliseringsreform så att vi parallellt med globaliseringen
            av handeln också globaliserar solidariteten.
          </note>
          <note>
            Det behövs en arbetsmarknadsreform för en bättre fungerande arbetsmarknad.
            Framför allt gäller det arbetsmarknadspolitiken, som ju inte fungerar
            som det är i dag, det är alldeles uppenbart. Vi vill ha radikala
            förändringar på det området.
          </note>
          <note>
            Det behövs en jämställdhetsreform. Ett mer jämställt arbetsliv
            är också ett av de bästa sätten att få fart på tillväxten, att
            se till att vi kan använda hela befolkningens skaparkraft, kunskap
            och kompetens och se till att kvinnor får samma möjligheter som
            män traditionellt alltid har haft. Vi kommer aldrig att kunna
            bekämpa de orättvisa lönerna så länge man låser in en så stor
            del av kvinnorna och en så stor del av ekonomin i stela former
            i den offentliga sektorn. I världens mest jämställda land ökar
            löneskillnaderna. Det tycker jag är ett bra betyg på hur mycket
            politiken handlar om skryt och retorik och på hur lite den handlar
            om konkreta förändringar.
          </note>
          <note>
            Herr talman! Majoriteten har en del ganska intressanta invändningar
            mot vårt budgetalternativ. Det kokar egentligen ned till att de
            inte tycker att våra besparingar är tillräckligt varaktiga, dessa
            2,5 + 5
          </note>
          <note>
            miljarder. Det är i en budget på över 800 miljarder.
          </note>
          <note>
            Det är med andra ord 1 % man invänder mot. Då vill jag bara påpeka,
            trots att min talartid går, att det är samma belopp som vår budgeteringsmarginal
            är större än er med. Skulle vi tillämpa samma budgeteringsmarginal
            som ni faller alltså era invändningar platt till marken.
          </note>
          <note>
            Dessutom visar nutidshistorien att ni på punkt efter punkt kommer
            traskande. Det kan man visa på arbetsmarknadspolitikens område.
            Det gäller också de lokala investeringsprogrammen och många andra
            exempel. Man behöver bara gå ett eller två år tillbaka så ser
            man att era förslag kommer något halvår eller något år efter våra.
            Har ni inte större invändningar än så mot vårt budgetförslag tycker
            jag att det verkar tråkigt att ni har lagt fram ert eget.
          </note>
          <note>
            Herr talman! Som jag har försökt skissera står vi nu inför mycket
            stora utmaningar. Vi har många problem, och vi har stora utmaningar
            att ta tag i. Det är uppenbart att det krävs en ny regering för
            att det riktigt ska hända något. Ytterst handlar det här om att
            ge enskilda människor nya möjligheter och makt i sina egna liv.
            Jag yrkar bifall till reservation 1 och reservation 10.
          </note>
          <note type="speaker">
            Anf. 5 JAN BERGQVIST (s):
          </note>
          <note>
            Herr talman! Gunnar Hökmark inledde den här debatten med att
            avlossa ett mycket stort antal frågor.
          </note>
          <note>
            Han hade knappt hunnit ställa frågorna förrän han själv svarade
            på dem - eller så talade han om att socialdemokraterna nog inte
            skulle kunna svara på dem, i varje fall inte på ett sätt som skulle
            tillfredsställa Gunnar Hökmark. Det är inte särskilt lätt att
            få till stånd en konstruktiv debatt om man har en sådan uppläggning
            på det hela.
          </note>
          <note>
            Jag tänkte, framför allt när jag hörde på Gunnar
          </note>
          <note>
            Hökmark och Mats Odell: Tänk om det här på läktaren hade suttit
            ett antal bankekonomer och andra ekonomer som har i uppgift att
            analysera Sveriges ekonomi och presentera rapporter om konjunkturutvecklingen
            och den svenska ekonomin i övrigt. Hade de känt igen sig i den
            beskrivning som Hökmark och
          </note>
          <note>
            Odell gjorde? Även om många av dem säkerligen har borgerliga
            värderingar och röstar på era partier tror jag att de skulle ha
            haft mycket svårt att känna igen denna beskrivning. De skulle
            ha sett att den skiljer sig väldigt mycket jämfört med den beskrivning
            som de presenterar i olika bankrapporter, konjunkturrapporter
            och andra analyser. Det blir en väldigt konstig debatt när man
            skruvar upp tonläget på det sätt som Hökmark och Odell gjorde.
          </note>
          <note>
            Om jag däremot får säga något positivt tycker jag som motsats
            till detta att Karin Pilsäter höll en balanserad ton. Jag utgår
            från att också hennes folkpartistiska anhängare tyckte att det
            var ett bra anförande både sakligt och ideologiskt. Däremot är
            jag inte alldeles säker på att alla som sympatiserar med Moderaterna
            och Kristdemokraterna tyckte att det var bra eftersom de skruvade
            upp tonläget och överdrev på det fantastiska sätt och svartmålade
            på det sätt som de gjorde.
          </note>
          <note>
            Jag känner mig föranlåten att så här i början säga att skatten
            är ett pris som vi får betala för att kunna leva i ett gott och
            civiliserat samhälle. Moderaternas alternativ till skatterna är
            ju nedskärningar, avgiftshöjningar, mer försäkringspremier och
            ökade klyftor.
          </note>
          <note>
            Vi behöver pengar till välfärden. Ska vi klara solidariteten
            mellan generationerna, framför allt när vi kan se framför oss
            att vi glädjande nog får många mycket gamla människor i Sverige,
            så kommer det att kosta pengar. Vi socialdemokrater är helt inställda
            på att vi ska klara den solidariteten. Vi ska gemensamt klara
            den. Det innebär att vi får räkna med att vi behöver ha betydande
            skatteinkomster i framtiden.
          </note>
          <note>
            Välfärden behöver pengar, men välfärd är inte bara pengar. Sverige
            hör till de länder som har den absolut lägsta spädbarnsdödligheten
            i världen. Det rika USA har dubbelt så hög spädbarnsdödlighet
            trots att man per invånare har minst lika stora läkarresurser
            som vi. Vad beror det då på att så många barn dör i
          </note>
          <note>
            USA? En viktig förklaring är den ojämna fördelningen av välståndet
            och att den amerikanska hälso- och sjukvården inte är till för
            alla på samma sätt som den är i Sverige.
          </note>
          <note>
            Ett av de vanligaste slagorden i svensk politik är att Sverige
            inte har världen bästa välfärd. Jag frågade
          </note>
          <note>
            Bo Lundgren: Vilket annat land vill ni hålla upp som föredöme
            för välfärden? För en gångs skull svarade han på den frågan och
            sade Schweiz kanske är ett sådant exempel.
          </note>
          <note>
            Jag ska gärna erkänna att det finns en hel del som är bra i Schweiz.
            Men nog säger det en del om moderaterna om de lockas att se Schweiz
            som ett föredöme, trots att Schweiz har fler fattiga och en ojämnare
            fördelning av välståndet, trots att Schweiz ligger chockerande
            långt efter när det gäller jämställdheten, trots att Schweiz har
            högre spädbarnsdödlighet och trots att Schweiz har använt sig
            av gästarbetare och tillfällig arbetskraft på ett sätt som vi
            aldrig skulle acceptera i Sverige.
          </note>
          <note>
            Vi ska också veta att när FN presenterar sina mätningar av den
            mänskliga utvecklingen i olika länder, då hamnar Schweiz ofta
            långt efter oss.
          </note>
          <note>
            Jag tycker att människor som har varit med om att bygga upp Sverige
            under 1900-talet kan vara stolta över sitt verk. Vårt land har
            gjort en storslagen resa från det gamla gistna Fattigsverige till
            informationsteknikens och mångfaldens Välfärdssverige. Men vi
            kan naturligtvis inte nöja oss med hur Sverige ser ut i dag.
          </note>
          <note>
            Låt mig hålla fram sju politiska uppgifter som vi socialdemokrater
            tycker är helt centrala för framtiden.
          </note>
          <note>
            För det första måste Sverige besegra arbetslösheten, och vi ska
            göra det så rejält att det kan bli arbete åt alla. År 2004 ska
            vi ha halverat socialbidragsberoendet, och då ska sysselsättningsgraden
            vara uppe i
          </note>
          <note>
            80 % - internationellt sett en mycket hög nivå.
          </note>
          <note>
            För det andra ska vi satsa på det goda arbetet. Vi måste göra
            oss av med de dåliga arbetsmiljöerna. Det duger inte med arbetsplatser
            där många människor blir utslitna, utbrända och arbetsskadade.
            Det är dags för flera goda reformer i arbetslivet.
          </note>
          <note>
            För det tredje ska Sverige fortsätta att ta stora steg in i kunskapssamhället.
            Vi ska se till att våra barn får bästa tänkbara skola och att
            alla får en chans att vara med om det livslånga lärandet.
          </note>
          <note>
            För det fjärde ska vi värna välfärden och vi ska utveckla den
            så att alla, inte bara några, kan få vård och omsorg efter behov.
            När det blir alltfler äldre människor och alltfler mycket gamla
            människor skärps kraven på en stabil finansiering av välfärden
            och på en stark solidaritet mellan generationerna. Då är det gott
            att veta att vi har ett bättre system för finansiering av välfärden
            än vad man har i lågskatteländerna. Det som folk där slipper att
            betala i skatt får de betala dyrt i sjukvårdskostnader, skolavgifter,
            försäkringspremier och annat. Sådana privata system är ofta kusligt
            orättvisa, oekonomiska och orationella.
          </note>
          <note>
            För det femte ska vi göra Sverige till ett föregångsland i omställningen
            till ett miljövänligt och hållbart samhälle. Därför måste vi fortsätta
            att gå från ett avloppssamhälle till ett kretsloppssamhälle. Vi
            måste få kampen för en rik natur och en giftfri miljö att gå hand
            i hand med kampen för arbete, välfärd och rättvisa.
          </note>
          <note>
            För det sjätte ska vi försöka att få en så frisk och levande
            demokrati att alla kan känna sig delaktiga. Vi måste bryta våldet
            och vanmakten och ge oss på utanförskapet och rotlösheten som
            fick breda ut sig i skuggan av arbetslösheten och den ekonomiska
            krisen.
          </note>
          <note>
            För det sjunde måste vi se att vi är en del av en enda värld.
            Solidariteten får inte göra halt vid nationsgränsen. Vi får aldrig
            stå likgiltiga inför fattigdom och förtryck i vår omvärld.
          </note>
          <note>
            I september kommer Förenta nationerna att ha ett möte om världens
            viktigaste framtidsfråga. Det handlar om barnen och deras utsatta
            situation. Det är barnen som drabbas värst av fattigdom och förtryck.
          </note>
          <note>
            Det är barnen som drabbas värst av krig, sjukdomar och miljöförstöring.
          </note>
          <note>
            Sverige hör till de fyra länder som klarar FN:s biståndsmål.
            Men vi får inte nöja oss med det, utan vi måste fortsätta att
            driva på, inte minst för barnens skull.
          </note>
          <note>
            Jag tycker att det är glädjande att det i riksdagen finns ett
            brett stöd för ökat svenskt bistånd. Men det finns ett orosmoln.
            Om det blir en moderatledd regering efter nästa val, som Gunnar
            Hökmark signalerade, då kommer det ledande regeringspartiet att
            vilja dra ned på biståndet med 5-6 miljarder kronor i förhållande
            till andra partier.
          </note>
          <note>
            Vi vet i dag inte riktigt hur mycket de andra borgerliga partierna
            ger efter om det blir en högerregering. Men liksom under förra
            borgerliga regeringen får vi nog räkna med att moderaternas politik
            kommer att märkas på de flesta områden.
          </note>
          <note>
            Jag ska ta några exempel. Moderaterna vill år
          </note>
          <note>
            2004 skära ned de statliga utgifterna för hälso- och sjukvård
            och social omsorg med drygt 5 miljarder kronor. Man vill skära
            ned anslaget för ekonomisk trygghet vid sjukdom med drygt 24 miljarder
            kronor.
          </note>
          <note>
            Man vill alltså skära ned med 14 miljarder mer än något annat
            borgerligt parti. Man vill skära ned på kulturanslagen med drygt
            1 ½ miljarder. Man vill skära ned på regionalpolitiken, Agne Hansson,
            med över 1 miljard. Man vill sänka nivån på det allmänna statsbidraget
            till kommunerna med 14 miljarder.
          </note>
          <note>
            Till detta kommer att moderaterna vill minska statens inkomster
            dramatiskt genom skattesänkningar som kraftigt ökar klyftorna
            i det svenska samhället.
          </note>
          <note>
            Även om de andra borgerliga partierna kan modifiera moderaternas
            politik en del är ju erfarenheten att moderat politik får genomslag
            i en borgerlig regering med ökade orättvisor som resultat.
          </note>
          <note>
            Men det är värre än så. I år driver alla fyra borgerliga partier
            en hårdhänt högerpolitik på ett av de allra känsligaste områdena.
            De vill slå sönder stora delar av arbetsmarknadspolitiken. På
            ett sätt är det
          </note>
          <note>
            Folkpartiet som är värst. Karin Pilsäter tyckte att vi kunde
            acceptera Folkpartiets budgetförslag för att det var så obetydlig
            skillnad gentemot socialdemokraternas förslag. Men jag upplever
            att det är ett socialt mycket bekymmersamt förslag.
          </note>
          <note>
            Folkpartiet vill lägga ned AMS, och man vill att arbetsförmedlingarna
            ska avknoppas. Den arbetslöse ska få ansöka om en omställningspeng.
            Sedan får han bäst han kan få hjälp hos jobbkontor, uthyrningsföretag
            eller diverse arbetsförmedlare. Detta kommer obevekligt att drabba
            långtidsarbetslösa och andra arbetslösa med särskilda behov. Det
            slår sönder centrala delar av den svenska arbetsmarknadspolitiken.
          </note>
          <note>
            Tidigare har alla fyra i sina budgetalternativ använt arbetsmarknadsanslagen
            som en nästan outsinlig kassakista. Ni har finansierat överbud
            på olika områden och plockat väldiga summor just från arbetsmarknadspengarna.
            Men nu går ni ett steg längre och vill genomföra ett systemskifte
            trots att det går ut över enskilda personer som redan befinner
            sig i en svår situation. Det har gått så långt att enskilda medlemmar
            i Folkpartiet protesterar högljutt. De säger:
          </note>
          <note>
            Förslaget väcker häpnad och förstämning. Låt oss tvätta bort
            stämpeln av tummelplats i opportunismens gråmulna dunkel.
          </note>
          <note>
            Även Centerpartiet och Kristdemokraterna försöker i årets budgetförlsag
            tillgodoräkna sig dramatiska besparingar på arbetsmarknadsområdet.
            Dt går tyvärr ut över enskilda människor som starkt behöver det
            stöd som de kan få tack vare att det finns resurser till arbetsförmedlingarnas
            förfogande.
          </note>
          <note>
            Sedan har jag här fått höra att de borgerliga lovar högre tillväxt.
            Ja, de har en lång och brokig historia med braskande löften om
            högre tillväxt med borgerlig politik. Men med facit i hand kan
            vi se att det i stället blev lägre tillväxt. Under perioden 1976-1982
            blev det i genomsnitt bara 1 % tillväxt. Under perioden
          </note>
          <note>
            1991-1994 blev det inte någon tillväxt alls.
          </note>
          <note>
            Nu gör ni ett nytt försök att lyfta er själva i håret.
          </note>
          <note>
            Men varför skulle vi få högre tillväxt i Sverige om vi ökar klyftorna,
            om vi försämrar anställningsskyddet, om vi slår sönder arbetsmarknadspolitiken?
            Vår ekonomi fungerar inte så. Ni talar om högre tillväxt, men
            det blir mest såpbubblor.
          </note>
          <note>
            Sedan har ni också talat här om den svaga kronan.
          </note>
          <note>
            I och för sig är det lite märkligt att marknadskrafternas främsta
            anhängare är så bekymrade över hur marknaden styr valutakurserna.
            Men det finns inget som tyder på att en borgerlig politik långsiktigt
            skulle ge kraft och styrka åt den svenska kronan.
          </note>
          <note>
            Under era tre år i regering, 1991-1994, försvagades kronan mot
            D-marken med 32 %. Sedan socialdemokraterna kom i regeringsställning
            har kronan stärkts med drygt 4 % gentemot D-marken.
          </note>
          <note>
            Från valutaunionens start 1999 fram till i går har kronan stärkts
            i förhållande till euron. Då kostade euron 9:49 kr. I går kostade
            euron 9:29 kr - jag har inga siffror för i dag. Kronan har alltså
            förstärkts i förhållande till euron.
          </note>
          <note>
            Sedan tycker jag att det är typiskt att det bästa borgerliga
            receptet att stärka kronan är att avskaffa förmögenhetsskatten
            och sänka kapitalskatterna. Det är ett förslag som ständigt återkommer
            som lösning på alla möjliga problem. Det är ungefär som doktor
          </note>
          <note>
            Sloans liniment i vilda västern, som enligt reklamen hjälpte
            mot alla krämpor. Men jag tror inte att doktor
          </note>
          <note>
            Hökmarks liniment är något undermedel för kronan.
          </note>
          <note>
            Av totalt 15 reservationer finns det bara en enda som har samlat
            alla de borgerliga partierna. Det är en signal om att ni vill
            bilda en borgerlig fyrpartiregering, men i övrigt är det mesta
            oklart.
          </note>
          <note>
            Redan i gårdagens debatt om den kommunala skrivelsen var det
            tre talare som krävde besked om hur Centerpartiet ställer sig
            till att ändra kompensationsgraden i det kommunala utjämningssystemet.
          </note>
          <note>
            Det är märkligt att detta inte gick att reda ut, trots att flera
            talare tog upp och ställde frågan.
          </note>
          <note>
            Agne Hansson säger nu att Centerpartiet är för de grundläggande
            principerna i utjämningssystemet.
          </note>
          <note>
            Men kvar står att Agne Hansson talade för reservation
          </note>
          <note>
            1, och där framgår det ju att ni har skrivit ihop er med partier
            som intensivt har arbetat för en sänkning av kompensationsgraden.
            Ni säger att utjämningssystemets konstruktion leder till oönskade
            effekter, bl.a.
          </note>
          <note>
            till följd av kompensationsgradens nivå. Det kan inte tolkas
            på annat sätt än att kompensationsgraden ska sänkas. Jag ska ordagrant
            läsa upp vad som står:
          </note>
          <note>
            "Utjämningssystemets nuvarande tekniska konstruktion leder dock
            till oönskade effekter, exempelvis negativa marginaleffekter till
            följd av de länsvisa skattesatserna och kompensationsgradens nivå.
            I ett reformerat system måste denna s.k. pomperipossaeffekt avskaffas
            - - -."
          </note>
          <note>
            Min fråga till Agne Hansson är: Är formuleringen i reservationen
            ett misstag, en olycklig formulering, eller är den ett uttryck
            för en medveten förändring i
          </note>
          <note>
            Centerpartiets uppfattning om utjämningsgraden?
          </note>
          <note>
            Till sist med ett stort tack för gott samarbete till
          </note>
          <note>
            Vänsterpartiet och Miljöpartiet yrkar jag bifall till finansutskottets
            förslag.
          </note>
          <note type="speaker">
            Anf. 6 GUNNAR HÖKMARK (m) replik:
          </note>
          <note>
            Herr talman! För att underlätta vid den kommande voteringen skulle
            jag först vilja framföra ett yrkande om bifall till reservation
            nr 7 i stället för nr 4.
          </note>
          <note>
            När det gäller ordföranden i finansutskottet och regeringens
            främste företrädare här är det en sak som slår en som lyssnare,
            oavsett om man är bankekonom på läktaren eller om man är här i
            kammaren. Han nämnde inte under hela sitt anförande någonting
            om det som är en del av svensk verklighet, ingenting om det som
            har diskuterats om hur det kommer sig att vårdköer är långa i
            socialdemokratiskt styrda län och korta i de borgerliga, ingenting
            om att vi har den högsta arbetslösheten någonsin i en högkonjunktur,
            ingenting om att vi har närmare 700 000 människor som i dag är
            utan arbete. Det här försvann på något sätt bara ut ur manuset,
            ungefär som när orienteraren säger att skiljer det mellan kartan
            och verkligheten, så gäller kartan. Det är ett mycket dåligt sätt
            att orientera, och det leder till stora misslyckanden.
          </note>
          <note>
            Saken är att ni har misslyckats, därför att vi går ut ur en högkonjunktur
            med den högsta arbetslöshet som vi någonsin har haft och med en
            regering som inte ens vill tala om den. Under finansutskottets
            behandling av ärendet motarbetade ni t.o.m. att omfattningen av
            arbetslösheten skulle nämnas i betänkandet.
          </note>
          <note>
            Vi har en situation med en fallande krona. Vi har de senaste
            åren förlorat, Jan Bergqvist, mer än 10 %
          </note>
          <note>
            gentemot euron och förlorat gentemot i stort sett samtliga andra
            valutor, vilket innebär att svenska hushåll förlorar köpkraft.
            Men inte ett ord om detta.
          </note>
          <note>
            Det är på något sätt inte något bekymmer, därför att här går
            man bara efter kartan. Bergqvist höll ett anförande som handlade
            om de mål han vill ha, men inte om den verklighet som Sverige
            lever i. Det är därför ni saknar en politik för att göra de saker
            som behövs i
          </note>
          <note>
            Sverige.
          </note>
          <note>
            Nu ser vi konsekvenserna av er politik, därför att den vikande
            kronan leder nu till att vi får en högre inflation. Nu har den
            underliggande inflationen enligt majmätningen gått över 3,1 %.
            Nu växer inflationstrycket, och risken för räntehöjningar stiger.
            Jag skulle vilja ställa frågan till Jan Bergqvist: Är den rekordhöga
            arbetslösheten och den stigande inflationen ett uttryck för att
            ni har misslyckats?
          </note>
          <note type="speaker">
            Anf. 7 JAN BERGQVIST (s) replik:
          </note>
          <note>
            Herr talman! När man försöker att objektivt bedöma resultatet
            av den ekonomiska politiken tror jag nog att de positiva sidorna
            överväger. Vi har kraftigt ökat sysselsättningen i Sverige, och
            den öppna arbetslösheten har sedan 1996 halverats. Vi har trots
            den internationella avmattningen runtomkring oss fortfarande en
            bra tillväxt och en god utveckling på arbetsmarknaden.
          </note>
          <note>
            När man lyssnar på Gunnar Hökmark låter det ungefär som att det
            är en valutakris som är på gång.
          </note>
          <note>
            Nej, valutakris det hade vi på den tiden då Hökmarks parti fanns
            i regeringen. Då registrerade den dåvarande borgerliga statsministern
            ett misslyckande just när det gällde valutapolitiken.
          </note>
          <note>
            Vi har goda grundvalar i den svenska ekonomin som talar för att
            den svenska kronan kommer att stå sig bra på längre sikt. Vi får
            väl också klara ut att det faktiskt är så att om vi hade gått
            med i EMU den
          </note>
          <note>
            1 januari 1999, hade vår valuta i dag varit svagare än vad den
            är. 4:49 kr kostade en euro vid det tillfället, och i går kostade
            den 4:29 kr. Det är också så, som jag sade, att sedan vi kom i
            regeringsställning 1994 är kronan 4 % starkare mot D-marken.
          </note>
          <note>
            Försöket här att beskriva det hela som att vi har en valutakris
            är alltså helt felaktigt.
          </note>
          <note type="speaker">
            Anf. 8 GUNNAR HÖKMARK (m) replik:
          </note>
          <note>
            Herr talman! Först och främst: Hade Sverige varit med i EMU hade
            den svenska valutan i form av euron i dag varit värd 10 % mer
            än vad kronan i dag är värd.
          </note>
          <note>
            Jan Bergqvist har fel på denna punkt. Jag tror att denna ovilja
            att se verkligheten inte bara leder till att ni har fel i sak,
            utan att ni också missförstår de behov av politik som finns.
          </note>
          <note>
            Jag kan inte låta bli, herr talman, att säga att det är något
            fantastiskt att höra företrädare för regeringssidan säga att de
            positiva sidorna överväger, när vi har en rekordhög arbetslöshet
            i en lågkonjunktur. Jag vill för kammaren notera att Jan Bergqvist
            i sitt anförande och replik över huvud taget inte berörde detta
            faktum.
          </note>
          <note>
            Vi har en stigande inflation trots att vi har en vikande konjunktur,
            allt det som är kriterier på att vi klarar oss dåligt, att vi
            har en fortsatt eftersläpning.
          </note>
          <note>
            Men som också har påpekats här i dag är allt detta inget bekymmer
            för Jan Bergqvist. Och skälet är att ni har blivit så berusade
            av högkonjunkturen att ni tror att det var den som var politiken.
            Men när politiken nu testas visar sig problemen inom område efter
            område.
          </note>
          <note>
            Därför skulle jag vilja ställa en fråga till Jan
          </note>
          <note>
            Bergqvist. Eftersom en stor del av den debatt som vi kommer att
            ha under det kommande året kommer att handla om hur politiken
            kan föras annorlunda, hur kan det då komma sig att det i de delar
            av landet där det har varit socialdemokratiskt styre under längst
            tid är skatterna som högst, den personliga välfärden för de enskilda
            människorna mindre, arbetslösheten som högst, tillväxten som lägst
            och vårdköerna som längst? Och hur kan det komma sig att ni i
            stället för att angripa den politiken angriper den politik som
            bevisligen har gett högre tillväxt, fler jobb, kortare vårdköer
            och en bättre välfärd för de enskilda medborgarna? Jan Bergqvist,
            svara på frågan hur det kan komma sig att det är ett så stort
            gap mellan Norrbotten, där skatteinkomsterna per capita är så
            mycket större än t.ex. här i Stockholm. Vore det inte bättre att
            sätta Bosse Ringholm på det uppdraget i stället för att försvåra
            för Stockholmsregionen att utvecklas?
          </note>
          <note type="speaker">
            Anf. 9 JAN BERGQVIST (s) replik:
          </note>
          <note>
            Herr talman! Även om Gunnar Hökmark inte läser
          </note>
          <note>
            Konjunkturinstitutets rapporter eller andra statliga rapporter,
            så kanske han skulle titta lite grann i de privata bankernas rapporter
            över det ekonomiska läget. Om han gör det så finner han att den
            beskrivning som han ger av situationen, den mörka bild han målar
            av framtiden, inte finns i dessa rapporter. Sveriges ekonomi har
            en del problem. Vi kommer alltid att ha det, och det har vi nu
            också, och vi tar itu med dem. Vi minskar arbetslösheten, och
            vi ökar sysselsättningen. Tillväxten ligger på en god nivå. Vi
            är inne på en normalkonjunktur, trots att den internationella
            konjunkturen har mattats av.
          </note>
          <note>
            Vi jobbar intensivt med vårdköer och liknande. Vi tillför ytterligare
            resurser till landstingen, till sjukvården. Vi har en plan för
            utveckling. Det pågår ett särskilt arbete för hur köerna ska kortas.
          </note>
          <note>
            Vi jobbar alltså intensivt med problemen. Men man är ju blind
            om man inte ser att det går framåt på de flesta områden och att
            vi redovisar positiva resultat. Och det är lite frustrerande att
            inte Gunnar Hökmark kan erkänna det utan ständigt målar i svart
            och ständigt råkar ut för att han i efterhand får konstatera att
            han än en gång hade fel. Det kommer att inträffa även den här
            gången.
          </note>
          <note type="speaker">
            Anf. 10 MATS ODELL (kd) replik:
          </note>
          <note>
            Herr talman! Jan Bergqvist väljer att bortse från symtomen på
            att allt inte står rätt till och talar om att vi svartmålar när
            vi läser ur vårpropositionen.
          </note>
          <note>
            Det är lite allvarligt att tala om att patienten är frisk hela
            tiden och avvisa all medicinering som föreslås och som skulle
            kunna förbättra läget. Det talas om liniment osv. Det här är ganska
            allvarligt. Man får en känsla av att Jan Bergqvist inte vill lägga
            patienten på operationsbordet utan snarare vill vänta tills det
            är dags med obduktionsbordet.
          </note>
          <note>
            Vi har ju sett att de siffror som Jan Bergqvist läser upp, exempelvis
            att det var låg tillväxt under den djupaste lågkonjunktur som
            vi har haft sedan 1930-
          </note>
          <note>
            talet och att en regering då inte kunde förbättra dem och så
            att säga inte kunde lyfta hela Europa, inte är särskilt mycket
            att tala om.
          </note>
          <note>
            Det är lite tragiskt att Jan Bergqvist inte vill delta i debatten
            om Sveriges notoriskt dåliga tillväxtkraft som vi nu kan avläsa
            i vårdköer, ute i äldreboenden, på polisstationer, osv. trots
            världens högsta skattetryck.
          </note>
          <note>
            Men låt mig återvända till en fråga som Jan
          </note>
          <note>
            Bergqvist inte berörde, nämligen den fastighetsskattechock som
            nu kommer att driva vanliga hederliga människor från deras hem.
          </note>
          <note>
            När Alf Svensson påpekade detta i måndagens partiledardebatt
            sade Göran Persson att man inte kommer att tillåta att något sådant
            händer, att människor ska behöva flytta från sina hem.
          </note>
          <note>
            Min fråga till Jan Bergqvist är: Är Jan Bergqvist, som finansutskottets
            ordförande, beredd att ta ett utskottsinitiativ till en förändring
            av de nuvarande fastighetsskattesatserna och det som nu är på
            gång, eller ska vi vänta på att regeringen lägger fram en proposition
            när människor faktiskt har börjat flytta?
          </note>
          <note>
            Vilka åtgärder är Jan Bergqvist beredd att vidta? Här har han
            chansen att göra någonting. Det här är oerhört allvarligt. Människor
            oroar sig nu dagarna i ända för att de ska tvingas flytta. Regeringen
            har ännu inte ens kunnat komma fram till hur denna begränsningsregel
            ska tillämpas. Är Jan Bergqvist som finansutskottets ordförande
            beredd att vidta utskottsinitiativ i statsministerns anda?
          </note>
          <note type="speaker">
            Anf. 11 JAN BERGQVIST (s) replik:
          </note>
          <note>
            Herr talman! Vi har visst klarat ut att det ska finnas en begränsningsregel
            som innebär att högst 5 %
          </note>
          <note>
            av låginkomsttagarnas inkomster ska gå till fastighetsskatt.
            Det kommer att vara till stor glädje för många låginkomsttagare.
            Jag har mött flera människor som har låga inkomster och som har
            uttalat att de är väldigt glada över att denna begränsningsregel
            införs. Så ligger det till i detta fall.
          </note>
          <note>
            Sedan är det - jag vet inte vad jag ska säga - patetiskt att
            höra Mats Odell tala om den notoriskt dåliga tillväxten. Vi har
            faktiskt haft en väldigt god tillväxt. Vi kan redovisa väldigt
            fina siffror i fråga om tillväxten. Detta beskriver Mats Odell
            som en notoriskt dålig tillväxt.
          </note>
          <note>
            Det är klart att vi jobbar intensivt med att göra
          </note>
          <note>
            Sverige till ett bättre land att leva i på alla områden.
          </note>
          <note>
            Men det får inte bli så att man beskriver förutsättningarna felaktigt.
            Om man inte på ett rimligt och verklighetstroget sätt gör klart
            för sig vad vi faktiskt har för förutsättningar, så kommer vi
            inte att få de goda resultat som vi har haft under de senaste
            åren.
          </note>
          <note>
            Vi kan inte utnyttja de goda förutsättningar som vi har om vi
            ständigt säger att vi inte har dem.
          </note>
          <note type="speaker">
            Anf. 12 MATS ODELL (kd) replik:
          </note>
          <note>
            Herr talman! Jan Bergqvist talar om att det är fel att tala om
            notoriskt låga tillväxtsiffror. Jag minns inte exakt vilka ord
            han använde. Sanningen, Jan
          </note>
          <note>
            Bergqvist, är att Sveriges tillväxt från 1970 till 1999
          </note>
          <note>
            var 1,67 %. Snittet bland OECD-länderna låg mer än
          </note>
          <note>
            1 % över detta. Jag tycker att det är en av de mest outgrundliga
            inslagen i regeringens politik att man låter tillväxten vara något
            slags restpost. Man är nöjd.
          </note>
          <note>
            Allt är väl.
          </note>
          <note>
            Titta i Långtidsutredningen, Jan Bergqvist. Där visar det sig
            att den genomsnittliga tillväxten efter år
          </note>
          <note>
            2008 kommer att vara tillbaka på runt 1,5-1,8 %. Och hela tillväxten,
            i Långtidsutredningens perspektiv, är ju en katastrof. Den ligger
            lägre än under perioden
          </note>
          <note>
            1970-1999, framför allt beroende på den demografiska utvecklingen.
            I detta sammanhang är det oerhört viktigt att allt från familjepolitiken
            till hela batteriet av åtgärder som kan få kapital och företag
            att stanna kvar i Sverige vidtas.
          </note>
          <note>
            Jan Bergqvist säger att förmögenhetsskatten skulle vara något
            slags liniment i detta sammanhang.
          </note>
          <note>
            Läs Riksskatteverkets egna siffror där man nu bedömer att ca
            400 miljarder av de svenska hushållens sparande finns på oredovisade
            konton i utlandet. Vi har fri rörlighet för kapital, Jan Bergqvist.
            Måste vi inte vårda dessa lättflyktiga skattebaser?
          </note>
          <note>
            Det är likadant med utbildning. Att ha en straffbeskattning på
            högre utbildade svenska experter, samtidigt som vi ger en gräddfil
            åt utländska höginkomsttagare och svenska miljardärer, är kontraproduktivt.
          </note>
          <note>
            Här måste regeringen tänka om om Sverige ska ha en chans att
            klara den demografiska utmaningen.
          </note>
          <note type="speaker">
            Anf. 13 JAN BERGQVIST (s) replik:
          </note>
          <note>
            Herr talman! När Mats Odell tidigare beskrev tillväxtsiffror
            och annat sade han att det bara är siffror hämtade från vårpropositionen
            och sådana dokument.
          </note>
          <note>
            Visserligen finns det siffror som är hämtade därifrån.
          </note>
          <note>
            Men sammanställningen var en dramatisering och en karikering.
            Bedömningar av tillväxten framöver ligger traditionellt på en
            försiktig nivå. Man gör alltså prognoserna några år fram i tiden
            på en försiktig nivå därför att man inte ska råka ut för att få
            några onödiga bakslag.
          </note>
          <note>
            När det gäller utvecklingen av tillväxten från 1970
          </note>
          <note>
            beskriver Mats Odell den som att vi undan för undan har halkat
            utför och nedför. I stort sett kan man säga att vi har haft ungefär
            samma tillväxt som omvärlden, men det är framför allt två perioder
            som har varit stora bakslag, nämligen perioden från mitten av
            70-
          </note>
          <note>
            talet och fram till slutet av 70-talet och perioden i början
            av 90-talet. Där var det en allvarlig nedgång i förhållande till
            omvärlden. Men i övrigt har tillväxten varit i stora drag ungefär
            som i omvärlden.
          </note>
          <note>
            Faktum är enligt min mening att vi har goda förutsättningar för
            en bra tillväxt framöver. Vi ska inte dra felaktiga slutsatser
            av sådana sammanfattande siffror, eftersom de döljer att det i
            stort sett har varit en bra utveckling trots två katastrofala
            bakslag. Av någon underlig anledning har båda dessa katastrofala
            bakslag inträffat när det har varit borgerliga regeringar.
          </note>
          <note type="speaker">
            Anf. 14 AGNE HANSSON (c) replik:
          </note>
          <note>
            Fru talman! Jag ska gärna försöka svara på Jan
          </note>
          <note>
            Bergqvists frågor om han försöker svara på dem jag har ställt.
          </note>
          <note>
            Jag tar upp frågan om skatteutjämningen. Nog är det ganska fantastiskt
            att man har lyckats hitta en mening i ett 40-sidigt dokument,
            som jag gärna medger är något olyckligt formulerad, för att försöka
            ifrågasätta Centerpartiets trovärdighet i rättvise- och fördelningsfrågorna,
            när ni driver en politik som så dramatiskt klyver Sverige socialt
            och regionalt på en rad områden. Så här står det i vår partimotion:
            Vid sidan av att stärka kommunsektorns egenfinansiering är ett
            väl fungerande skatteutjämningssystem och en långtgående kommunal
            självstyrelse två av de viktigaste förutsättningarna för att kunna
            skapa en god utveckling för kommunal verksamhet i hela landet.
          </note>
          <note>
            Utjämningen ska omfatta alla kommuner på likvärdiga grunder.
            Centerpartiet anser att det är viktigt att försvara de grundläggande
            principerna i skatteutjämningssystemet.
          </note>
          <note>
            Denna motion, Jan Bergqvist, har majoriteten avstyrkt. Varför
            har ni gjort det? Står inte ni heller bakom grunderna i skatteutjämningssystemet?
            Ska det erodera nu då orättvisan och klyvningen har blivit tydligare
            på de andra områdena? Var står ni själva i den frågan?
          </note>
          <note type="speaker">
            Anf. 15 JAN BERGQVIST (s) replik:
          </note>
          <note>
            Fru talman! Agne Hansson flyr ju från den konkreta frågan. Vill
            ni minska kompensationsgradens nivå eller inte? Denna fråga upprepades
            gång på gång i gårdagens debatt, och det kom inte någon gång ett
            konkret svar. Gång på gång ställdes frågan: Innebär detta att
            Centerpartiet numera vill minska kompensationsgradens nivå?
          </note>
          <note>
            Jag tycker att Agne Hansson kan vara ännu lite tydligare på den
            punkten. Jag noterar med tillfredsställelse att han säger att
            det är en olycklig formulering i reservationen. Men ge det konkreta
            svaret nu.
          </note>
          <note>
            Centerpartiet vill inte att kompensationsgradens nivå ska sänkas,
            eller vill ni det? Det var det som frågan gällde. Den ställdes
            otaliga gånger till Centerns representant i gårdagens debatt.
          </note>
          <note>
            Kan vi få ett klart besked från Agne Hansson om att ni inte vill
            sänka kompensationsgradens nivå? Det är det som frågan gäller.
          </note>
          <note type="speaker">
            Anf. 16 AGNE HANSSON (c) replik:
          </note>
          <note>
            Fru talman! Det är självklart, om vi arbetar för rättvisa och
            solidaritet mellan kommunerna, att vi inte vill sänka kompensationsgradens
            nivå. Men vi har också sagt att det är viktigt att man ser över
            detta system så att man får bort oönskade effekter. Men grunderna
            ska ligga fast, och den rättvisa fördelningen och solidariteten
            ska finnas.
          </note>
          <note>
            Svara då, Jan Bergqvist. Varför har ni avstyrkt vår partimotion,
            som talar så tydligt om detta? Var står ni själva i den frågan?
          </note>
          <note>
            Sedan, fru talman, måste jag replikera på det Jan
          </note>
          <note>
            Bergqvist sade. Det är nästan patetiskt. Nu har Jan
          </note>
          <note>
            Bergqvist pekat på sju punkter som man ska jobba med framåt i
            tiden. Statsministern pekade på fyra punkter som han skulle tala
            med svenska folket om inför nästa års val. Bland dessa sju punkter
            var det en av statsministerns punkter som inte fanns med - den
            om infrastrukturen.
          </note>
          <note>
            Nu har det gått tre år av den fyraåriga mandatperioden. Socialdemokraterna
            har pratat om att de ska göra någonting i tre år. När ska ni börja
            leverera?
          </note>
          <note>
            Det är självklart för oss att vi hellre vill ha en ny regering
            som gör att det händer någonting i stället för en regering som
            gör att det inte händer någonting alls.
          </note>
          <note type="speaker">
            Anf. 17 JAN BERGQVIST (s) replik:
          </note>
          <note>
            Fru talman! Det tragiska för er i Centerpartiet är att ni ska
            försöka att driva regionalpolitik med ett moderat parti som vill
            minska regionalpolitiken. Ni ska försöka driva politik tillsammans
            med partier som tycker att utjämningssystemet ska ändras så att
            de rika kommunerna får mera pengar och de fattiga kommunerna får
            mindre pengar. Det är det som är tragiken för Centerpartiet.
          </note>
          <note>
            Det står faktiskt i reservation 1. Vi läser det som står, och
            vi tar för givet att de partier som har skrivit det står för vad
            de har skrivit. Nu kan vi dock konstatera att Agne Hansson tar
            avstånd från vad som står i reservation 1. Kompensationsgraden
            ska inte sänkas, anser Centerpartiet. Det är ett utmärkt besked.
          </note>
          <note>
            Vi har precis samma uppfattning. Det kan jag ge besked om för
            socialdemokraternas del. Vi tycker att det är utmärkt. Men det
            är naturligt att det blir en diskussion om denna fråga eftersom
            det inte går att tolka reservation 1 på annat sätt än att man
            föreslår en sänkning av kompensationsgraden.
          </note>
          <note>
            Det var mycket märkligt. Här ställde Sonia Karlsson frågor. Här
            ställde Johan Lönnroth frågor. Lars-
          </note>
          <note>
            Erik Lövdén ställde frågor till Centerns representant i gårdagens
            debatt. Inte förrän nu får vi ett konkret svar från Agne Hansson
            om att Centerpartiet icke accepterar en sänkning av kompensationsgradens
            nivå.
          </note>
          <note>
            Jag är mycket nöjd med det svaret, men jag beklagar Centerpartiet
            som ska försöka motverka den klyvning som ni talar om i samarbete
            med partier som jobbar i precis motsatt riktning.
          </note>
          <note type="speaker">
            Anf. 18 KARIN PILSÄTER (fp) replik:
          </note>
          <note>
            Fru talman! Trots de vänliga orden om min framställning tidigare
            måste jag säga att jag tycker att det är ganska alarmerande att
            finansutskottets ordförande väljer att lägga ned en så enorm andel
            av repliktiden på att kremlologiskt analysera en halv mening i
            en fråga som över huvud taget inte finns på dagens dagordning
            och att man gjorde samma sak i går i stället för att lita på de
            besked som kommer från oss.
          </note>
          <note>
            På tal om den historiska exposén skulle jag också bara vilja
            säga att det finns en bilaga 5. Läs gärna den. Författaren sitter
            här nere i hörnet, så om Jan
          </note>
          <note>
            Bergqvist har några frågor om framställningen där går det säkert
            att få dem besvarade.
          </note>
          <note>
            Jag tänkte bara komplettera med en historisk uppgift. Det är
            väl i och för sig ingen riktigt bra reklam för moderaterna, men
            det var så att biståndet under den borgerliga regeringen uppgick
            till 1,04 % av BNI
          </note>
          <note>
            medan det under socialdemokraterna för något år sedan var nere
            på den s.k. skammens gräns. Man kan fundera på retorik och på
            vem som får igenom vad i förhandlingar med vem, men inte tror
            jag att Jan
          </note>
          <note>
            Bergqvist behöver oroa sig så väldigt mycket för biståndet.
          </note>
          <note>
            Så över till frågan om arbetsmarknadspolitiken.
          </note>
          <note>
            När man hör Jan Bergqvist får man nästan intrycket att han aldrig
            har träffat någon av alla de arbetsförmedlare som känner sig otroligt
            frustrerade över att det inte har möjlighet att arbeta med det
            som är deras egentliga uppgift och framför allt att han aldrig
            har pratat med någon av alla de långtidsarbetslösa som upplever
            att arbetsförmedlingen, AMS och hela arbetsmarknadsorganisationen
            är en vägg i stället för en möjlighet.
          </note>
          <note>
            Det ligger en proposition framme just nu där regeringen för femte
            eller sjätte gången kritiserar AMS
          </note>
          <note>
            för att det är ogenomträngligt hur man använder pengar och resurser.
          </note>
          <note>
            När det gäller våra nedskärningar kan jag bara konstatera detta:
            Oavsett vilka kraftuttryck Jan
          </note>
          <note>
            Bergqvist använder om dem har ni traskat halvvägs efter, så därför
            är ni väl halvt oacceptabla. Jag skulle vilja ställa just den
            frågan. Tycker inte ni att det finns problem när det gäller arbetsmarknadspolitiken?
            Om det finns det, borde man då inte göra någonting åt dem?
          </note>
          <note type="speaker">
            Anf. 19 JAN BERGQVIST (s) replik:
          </note>
          <note>
            Fru talman! Det finns många problem på arbetsmarknaden. Därför
            är det oerhört viktigt att arbetsmarknadsfrågorna står i centrum
            för de politiska ansträngningarna. Vi måste besegra arbetslösheten.
          </note>
          <note>
            Vi måste driva det här vidare så att vi kommer i närheten av
            en full sysselsättning. Det är ju tydligt, om man ser på den samlade
            ekonomiska politiken, att ansträngningarna har varit framgångsrika
            att pressa ned arbetslösheten och skapa förutsättningar för att
            öka sysselsättningsgraden till 80 % 2004. Nu handlar det också
            om att minska socialbidragsberoendet till hälften 2004. Så det
            pågår ett intensivt arbete på ett utomordentligt viktigt område.
          </note>
          <note>
            Men, Karin Pilsäter, även folkpartister har ju faktiskt sagt
            att de är bekymrade. Arbetsförmedlare som arbetar med flyktingar
            och invandrare t.ex. är bekymrade för att de nu tappar resurser
            och för att man nu ska slå sönder arbetsmarknadspolitiken. Så
            det här måste ni nog fundera en omgång till på. Det är förslag
            som kommer att skada enskilda människor mycket kraftigt.
          </note>
          <note>
            Sedan måste jag säga att Karin Pilsäter är vårdslös när hon uttolkar
            vad det står i texter. Hon har tidigare gett exempel på det när
            vi har diskuterat vad det har stått i olika reservationer. Hon
            har gett tolkningar som är väldigt fria och felaktiga, skulle
            jag vilja säga.
          </note>
          <note>
            Även i det här fallet har Karin Pilsäter fel. Hon hade fel i
            gårdagens debatt också. Ingen som läser vad det står kan tyda
            det på annat sätt än att detta innebär ett krav på att kompensationsgraden
            ska sänkas, och det positiva besked som vi nu har fått från Centerpartiet
            är att man inte är med på detta. Det gläder oss oerhört, men försök
            inte blanda ihop korten. Detta är en reservation som gäller dagens
            betänkande, så det finns all anledning att vi diskuterar den.
          </note>
          <note type="speaker">
            Anf. 20 KARIN PILSÄTER (fp) replik:
          </note>
          <note>
            Fru talman! Jag ska göra exakt det som jag gjorde igår, nämligen
            läsa upp den mening som utgör vår ståndpunkt: "I ett reformerat
            system måste denna s.k.
          </note>
          <note>
            pomperipossaeffekt avskaffas". Det är möjligt att Jan
          </note>
          <note>
            Bergqvists fantasi inte sträcker sig så långt som till att detta
            skulle kunna ske på flera olika tekniska sätt, men jag tror att
            andra människor har den fantasin att de förstår att det kan ske
            med många olika metoder.
          </note>
          <note>
            Ståndpunkten, som Centerpartiet har ställt sig bakom, är att
            man vill förändra pomperipossaeffekten. Så var det bra med den
            saken. Sedan behöver inte Jan
          </note>
          <note>
            Bergqvist säga att jag är vårdslös när jag läser högt.
          </note>
          <note>
            Det tycker jag är en mycket tråkig debattstil.
          </note>
          <note>
            Så till arbetsmarknadspolitiken. Om man ska nå de mål som vi
            sätter upp måste man inte bara ha tekniska målsättningar, som
            att halvera bidragsberoendet, utan man måste också komma med reformer.
            Det är självklart att det i en sådan debatt även inom Folkpartiet
            finns medlemmar som skriver insändare till tidningen Nu och som
            därmed ger Jan Bergqvist möjlighet till högläsning. Vi har en
            livaktig debatt om hur vi ska göra med de här frågorna.
          </note>
          <note>
            Problemet för er är att ni tycker att den stora betongklossen
            AMS är så bra att ingenting behöver göras, men det är ju uppenbart.
            Varje dag kommer det rapporter från IFAU, från SNS, från arbetsförmedlare,
            från AMS-chefen och från alla möjliga. Från regeringen kommer
            det propositioner som tydligt klargör att det inte fungerar. Då
            är vi beredda att göra en större förändring. Den beskrivs inte
            i detalj i vår motion när det gäller vårpropositionen, precis
            som era förslag inte beskrivs i detalj i er vårproposition; i
            själva verket beskrivs de nästan inte alls.
          </note>
          <note>
            Vi kommer att återkomma med betydligt mer detaljerade förslag.
            Då kan vi diskutera delar i detta. Jag kan förstå om folk som
            tror att man på några rader har beskrivit helheten undrar om man
            inte har fångat in alla detaljer. Självklart är det så, men jag
            tycker att det är mycket mer oroande att ni som ändå styr det
            här landet värjer er så för verkligheten för de människor som
            sitter i väntrummen ute på arbetsförmedlingar och den frustration
            som arbetsförmedlarna själva känner.
          </note>
          <note type="speaker">
            Anf. 21 JAN BERGQVIST (s) replik:
          </note>
          <note>
            Fru talman! Det är självklart att arbetsmarknadspolitiken måste
            anpassas till ständigt nya förhållanden och förutsättningar och
            att det måste ske omorganisationer och nya utvecklingar. Det är
            också vad som sker, men vad Folkpartiets förslag handlar om är
            att slå sönder arbetsmarknadspolitiken och lämna långtidsarbetslösa
            och andra som har speciella behov i sticket. Det är mycket allvarligt
            från sociala utgångspunkter.
          </note>
          <note>
            Sedan måste jag få lov att reagera när Karin Pilsäter vanställer
            reservationen. Det skedde i debatten som vi hade om Riksbanken,
            där hon lämnade helt felaktiga påståenden om vad det stod i hennes
            egen reservation. De var helt felaktiga. Det måste vara min rättighet
            att tala om detta. I det här fallet läser hon upp ett stympat
            citat och säger att det är bra med det.
          </note>
          <note>
            Därmed är saken klar.
          </note>
          <note>
            Låt mig få läsa upp det som Karin Pilsäter undvek och visa på
            att det framgår tydligt att man vill ha en sänkning av kompensationsgraden.
            Det står alltså så här: "Utjämningssystemets nuvarande tekniska
            konstruktion leder dock till oönskade effekter, exempelvis negativa
            marginaleffekter till följd av de länsvisa skattesatserna och
            kompensationsgradens nivå. I ett reformerat system måste denna
            s.k. pomperipossaeffekt avskaffas". Så står det, och det är helt
            klart.
          </note>
          <note type="speaker">
            Anf. 22 SIV HOLMA (v):
          </note>
          <note>
            Fru talman! Jag vill börja med att tacka Jan
          </note>
          <note>
            Bergqvist, finansutskottet och Miljöpartiet för det goda samarbete
            som vi har haft. Jag tycker också att
          </note>
          <note>
            Jan Bergqvist hade en mycket bra redovisning av de borgerliga
            partiernas reservationer och de sociala konsekvenserna av dem.
          </note>
          <note>
            Jag yrkar bifall till förslaget i finansutskottets betänkande.
            Samarbetet mellan det socialdemokratiska partiet, Vänsterpartiet
            och Miljöpartiet har resulterat i en ekonomisk proposition där
            man lägger fram utgiftstak t.o.m. 2004 och en preliminär fördelning
            av statsutgifter på olika utgiftsområden. Fördelningen är riktlinjer
            för det fortsatta arbetet, som jag utgår från innebär ett fortsatt
            samarbete mellan de rödgröna partierna, med att få fram en budgetproposition
            som ska kunna presenteras den 20 september. I budgetpropositionen
            kommer också inkomstsidan att behandlas. När det gäller skattefrågor
            kommer Per Rosengren senare att utveckla partiets syn på dessa
            frågor.
          </note>
          <note>
            Fru talman! Sverige går in i en mer normal konjunktur. Vi får
            en lägre tillväxt, men jämfört med tidigare är den hög. De offentliga
            finanserna visar överskott. Den offentliga bruttoskulden sjunker.
            Den offentliga nettoskulden är borta. Inflationen är låg, och
            de svenska räntorna ligger på ungefär samma nivå som i Tyskland.
          </note>
          <note>
            Sysselsättningen ökar trots en svagare internationell konjunktur.
            Men den ökar inte lika mycket i hela landet. I det län som jag
            kommer från minskar också arbetslösheten men inte i samma utsträckning
            som i övriga landet. Det är ett problem att den ökade sysselsättningen
            är så ojämnt fördelad i landet. Vänsterpartiet skulle vilja ha
            regionala sysselsättningsmål som skulle kunna användas på ett
            operativt sätt genom att de skulle ge incitament till att rikta
            insatserna dit där de behövs bäst. Infrastrukturpropositionen
            och den regionalpolitiska propositionen, som också ska presenteras
            till hösten, måste ge bra resultat. Många människor som inte har
            fått så stor del av de senaste årens höga tillväxt känner sig
            nämligen mycket frustrerade. Till skillnad från den borgerliga
            oppositionen anser vi att det behövs mer politik och demokrati
            för att skapa en rättvis utveckling även när det gäller att öka
            förutsättningarna för fler arbetstillfällen där politiken kring
            infrastrukturen och regional rättvisa är viktig. Vi tror inte
            på universalmedicinen sänkta skatter och avregleringar. Tvärtom
            tenderar de insatserna att ytterligare spä på de sociala och regionala
            klyftorna. Det är kontraproduktivt att ha sänkta skatter och avregleringar
            och förhoppningar om allmän tillväxt som de främsta åtgärderna
            för att få bukt med de regionala orättvisorna.
          </note>
          <note>
            Den vårekonomiska propositionen innehåller förstärkningar på
            för oss viktiga områden. Den har en tydlig välfärdsprofil, men
            den innehåller också viktiga satsningar på miljö och bistånd.
            Uppgörelsen innebär, förutom de förstärkningar inom välfärden
            som vi kommit överens om, att det finns ekonomiskt utrymme för
            takhöjningar i försäkringssystemen år
          </note>
          <note>
            2003, att a-kassan kan förstärkas ytterligare år 2002
          </note>
          <note>
            och att maxtaxan inom äldreomsorgen kan genomföras. Att garantinivån
            inom föräldraförsäkringen trappas upp är viktigt för att ekonomiskt
            svaga grupper ska få en höjd levnadsnivå och för att upprätthålla
            solidariteten i systemen.
          </note>
          <note>
            För Vänsterpartiet är de generella välfärdssystemen och inkomstbortfallsprincipen
            grundläggande förutsättningar för ett solidariskt och rättvist
            samhälle. Vi tycker också att det är mycket bra att arbetsskadeförsäkringen
            ska reformeras. Denna reformering innebär att bevisreglerna ska
            förändras så att även kvinnor i större utsträckning kan få sina
            arbetsskador godkända. Ett aktivt miljöarbete och höjt bistånd
            är också viktiga förutsättningar för en bättre framtid.
          </note>
          <note>
            Utgiftstaket för år 2004 höjs med 33 miljarder, en höjning med
            4 %. Det är den största höjningen hittills. Nivån innebär att
            minskningen av offentliga utgifter som andel av BNP planar ut
            år 2004. Vi har inte ändrat oss i systemkritiken av utgiftstaken,
            men inom samarbetets ram har vi ändå fått gehör för vissa förbättringar.
          </note>
          <note>
            Fru talman! Generell välfärd och arbete går hand i hand. Rättvisa
            och solidaritet är produktivt. Trygga människor som har framtidstro
            är kreativa. För oss i
          </note>
          <note>
            Vänsterpartiet är det viktigt att sätta skola, vård och omsorg
            före skattesänkningar. I Långtidsutredningen, som behandlade skatter
            och offentlig konsumtion med sikte på år 2015, antar man att den
            offentliga konsumtionen kommer att växa med i genomsnitt 1 %
          </note>
          <note>
            per år och hushållens disponibla inkomster med
          </note>
          <note>
            2½ % per år. I praktiken innebär det att den dominerande delen
            av tillväxten tas ut i privat konsumtion, bl.a. genom skattesänkningar.
          </note>
          <note>
            Vi vill ha en ändring på den här relationen, dvs.
          </note>
          <note>
            mer utrymme till kommuner och landsting. Det är inte minst viktigt
            ur ett feministiskt perspektiv. Vi måste säkerställa ökade resurser
            till kommunsektorn för att kunna höja låga kvinnolöner och skapa
            bättre arbetsmiljö och organisation. De stora ohälsotalen i kommuner
            och landsting blir inte mindre av att man privatiserar och skapar
            vårdgarantier.
          </note>
          <note>
            Jag hade i det här sammanhanget tänkt fråga finansministern om
            han delar Vänsterpartiets uppfattning att en ökning av det ekonomiska
            utrymmet för vård, skola och omsorg går före framtida skattesänkningar.
          </note>
          <note>
            Fru talman! Moderaterna och Folkpartiet fortsätter sin politik
            vad gäller skola, vård och omsorg. De vill minska resurserna till
            kommunsektorn, för Moderaternas del med 9 respektive 12 miljarder
            2003 och
          </note>
          <note>
            2004. Folkpartiet föreslår minskningar 2002-2004
          </note>
          <note>
            med 3, 4 respektive 5 miljarder. Dessa summor är jämförelser
            med vad vi i vår trepartiöverenskommelse kommit fram till. Dessutom
            vill de borgerliga partierna förändra utjämningssystemet så att
            de rika kommunerna ska få mer på de fattiga kommunernas bekostnad.
          </note>
          <note>
            Agne Hansson! Jag tycker fortfarande att det är ytterst bekymmersamt
            att också Centerpartiet, trots att det är en olycklig skrivning,
            är berett att se över kompensationsgraden i inkomstutjämningssystemet.
          </note>
          <note>
            Karin Pilsäter! När det gäller pomperipossaeffekten och de negativa
            marginaleffekterna har vi ju faktiskt klarat ut detta genom ett
            beslut som vi har konstruerat så att vi inte får dessa effekter.
          </note>
          <note>
            Jag skulle också, när man sammantaget tar dessa saker som händer
            på kommunernas sida, vilja ställa frågan till de borgerliga partierna
            som vill ändra utjämningssystemet: Vari ligger den regionala rättvisan
            i detta?
          </note>
          <note>
            I det här sammanhanget vill jag också påtala orättvisan i kommunkontosystemet.
            Stockholm hämtar stora inkomster ur detta på andra kommuners bekostnad,
            inkomster som i sin förlängning är med och finansierar de senaste
            årens skattesänkningar och privatiseringar. Visst finns det små
            kommuner uppe i norr som också får mer än de betalar in, men jämfört
            med vad Stockholm får är det småslantar. De sänker inte heller
            skatten, men det är inte av illvilja utan av den enkla anledningen
            att alla inkomster går till att klara ekonomin.
          </note>
          <note>
            Fru talman! När man läser de borgerliga partiernas reservationer
            återkommer universalmedlet för alla problem: mindre demokrati
            och mer makt till kapitalet. Det finns enighet hos dem om skattesänkningar,
            om än på olika nivåer. Det är avreglering av arbetsmarknaden i
            olika grad, kraftfulla privatiseringar och utförsäljningar samt
            drastiska försämringar för de arbetslösa. Hur det ska minska den
            sociala och regionala klyvningen av landet är för mig en gåta.
            De skattesänkningar som man säger ska kompensera högre t.ex. egenavgifter
            i arbetslöshetsförsäkringen innebär i praktiken att klyftorna
            mellan de arbetslösa och de som arbetar ökar. Skattesänkningarna
            kommer att ske på de arbetslösas bekostnad. Var finns den regionala
            och sociala rättvisan och solidariteten i den omfördelningen?
          </note>
          <note>
            För att öka jämställdheten är universalmedlet också skattesänkningar
            och privatiseringar av vård- och omsorgsverksamheter. Man lämnar
            kvinnorna i kommuner och landsting i sticket. Starta ett privat
            företag om du vill bli jämställd! Väljer du att jobba kvar i kommunal
            regi får du skylla dig själv! Jag är en av de hundratusentals
            kvinnor som arbetar i en kommun eller i ett landsting. I nästan
            hela mitt yrkesliv, ca 20 år, har jag arbetat i en kommun, som
            för övrigt är s-styrd. Jag tycker att det är oförskämt,
          </note>
          <note>
            Gunnar Hökmark, att säga att s-styrda kommuner fungerar sämre
            än borgerliga. Vad har Gunnar Hökmark för underlag för det?
          </note>
          <note>
            Vi är många som tycker att vi gör ett viktigt arbete. Tänk er
            att, som i mitt fall, få vara med och arbeta för att barn och
            ungdomar ska få en bra barnomsorg och skola! Varför vill ni ta
            ifrån mig och mina kolleger den stoltheten och glädjen? Varför
            måste vi arbeta i ett bolag? I valfrihetens namn borde vi som
            vill arbeta kvar i kommuner och landsting ges möjlighet att vara
            kvar.
          </note>
          <note>
            Fru talman! Det finns en klar skiljelinje mellan det borgerliga
            blocket och oss. Den har blivit tydligare efter den vårekonomiska
            propositionen. Nu är det väl ändå dags för er socialdemokrater,
            nu när Centern, Folkpartiet och Kristdemokraterna har skrivit
            ihop sig med Moderaterna, att ge upp tanken på att kunna driva
            en progressiv ekonomisk politik med de s.k. mittenpartierna.
          </note>
          <note>
            Avslutningsvis, fru talman, vill jag med anledning av att finansutskottets
            majoritet kommit överens om att delvis bifalla Vänsterpartiets
            motion som väcktes med anledning av årsredovisningen för staten
            2000
          </note>
          <note>
            säga några ord.
          </note>
          <note>
            Riksrevisionsverket pekar under rubriken Jämställdhet - Hur styr
            regeringen? på att kopplingen mellan de övergripande jämställdhetspolitiska
            målen och målformuleringarna i regleringsbrevet är otydlig.
          </note>
          <note>
            Återrapporteringskraven kritiseras för att vara för allmänt hållna.
            Detta föranleder finansutskottet att göra ett tillkännagivande
            om att stärka kraven på både regeringen och myndigheterna om att
            såväl utformningen av könsuppdelad statistik som preciseringen
            av kraven i myndigheternas regleringsbrev måste få ett tydligt
            och uppföljningsbart innehåll.
          </note>
          <note>
            I den gemensamma borgerliga reservationen råder missuppfattningen
            att vi i utskottsmajoriteten vill använda könsuppdelad statistik
            för att statistiskt beräkna hur olika åtgärder och förändringar
            påverkar kvinnor som kollektiv och män som kollektiv, i syfte
            att lägga fram förslag som leder till att man kan uppnå statistiskt
            likvärdiga resultat. Den felsynen finns inte. Könsuppdelad statistik
            är inte heller målet utan medlet för att dokumentera hur verkligheten
            ser ut för kvinnor respektive män. Det ska i sin tur ligga till
            grund för att åtgärda skillnaderna mellan män och kvinnor i fråga
            om makt och ekonomi.
          </note>
          <note>
            För att förtydliga mig ytterligare: Riksdagen har beslutat att
            all statistik som relaterar till individer dels ska vara insamlad,
            analyserad och presenterad utifrån kön, dels ska spegla jämställdhetsfrågor
            och problem i samhället. Kön ska vara en övergripande och genomgående
            indelningsgrund i statistiken.
          </note>
          <note>
            En stillsam undran: Kan Karin Pilsäter verkligen lita på att
            herrarna i Kristdemokraterna och Moderaterna på det praktiska
            planet kommer att föra jämställdheten framåt i en kommande eventuell
            moderatledd regering? Tillåt mig att tvivla! Det man hitintills
            försökt göra bådar inte gott.
          </note>
          <note type="speaker">
            Anf. 23 GUNNAR HÖKMARK (m) replik:
          </note>
          <note>
            Fru talman! Först till ett direkt fel som Siv Holma begår, men
            som kan ursäktas av att Jan Bergqvist gjorde samma fel. Ni måste
            läsa lite bättre vad era motståndare tycker och säger, annars
            blir debatten svår att föra.
          </note>
          <note>
            Vi tillför inte mindre pengar till skolan utan mer.
          </note>
          <note>
            Vi tillför inte mindre pengar till sjukvården, utan vi tillför
            ytterligare 7 miljarder direkt till sjukvården -
          </note>
          <note>
            inte genom landstinget, utan direkt till sjukvårdens verksamheter.
            Sedan kan man ha olika uppfattningar, om man ska försöka ge landsting
            och kommuner större utrymme, som Siv Holma vill, eller om man
            vill att enskilda människor i skolan och inom sjukvården ska ha
            större utrymme.
          </note>
          <note>
            Jag tänkte ställa en fråga till Siv Holma som handlar om just
            detta. Jag tror nämligen att det är en fantastiskt bra sak om
            människor kan välja sjukvård, om människor har makten och kraften
            att kunna välja mellan de olika alternativ som finns och om man
            tar till vara hela det utbud av vård som finns i samhället.
          </note>
          <note>
            Jag tror att det växer fram mycket nytt som är bra för hela samhället
            om man tillåter det.
          </note>
          <note>
            Om man läser kölistorna som Landstingsförbundet har tagit fram
            slås man av en sak. Vi kan ta ett exempel, nämligen hörapparater,
            som är ett relativt enkelt och överskådligt exempel. I Stockholm
            är väntetiden med hjälp av privata vårdalternativ och rätt-att-välja-vård-garanti
            inte ens fyra veckor. Men tittar vi på de socialdemokratiskt styrda
            landstingen ser vi att kötiden på Skellefteå lasarett är 100 veckor,
            på Kiruna sjukhus 108 veckor och på Gällivare sjukhus 136 veckor.
          </note>
          <note>
            Jag skulle vilja ställa en fråga till Siv Holma: Hur kommer det
            sig att det är så orättfärdigt och så omänskligt nonchalant mot
            enskilda människor i de landsting som har haft mest av socialistiskt
            styre, och varför är det öppenhet och bättre välfärd för enskilda
            människor i de landsting som har mer av borgerligt styre? Svara
            gärna på den frågan. Det är en fråga som berör väldigt många enskilda
            människor.
          </note>
          <note type="speaker">
            Anf. 24 SIV HOLMA (v) replik:
          </note>
          <note>
            Fru talman! Först och främst tycker jag att Gunnar
          </note>
          <note>
            Hökmarks resonemang tyder på att han inte har känsla för och
            kunskap om de stora regionala skillnader som finns i landet. Om
            man jämför Norrbotten med t.ex. Stockholm ser man att det finns
            två stora skillnader. Det handlar om långa avstånd och det handlar
            om att det är glest mellan människorna. De sakerna gör att det
            kostar mer. Resursfrågan skulle jag vilja påstå är den absolut
            viktigaste.
          </note>
          <note>
            Om vi får en moderatledd politik i Sverige kommer det att bli
            ännu sämre för Norrbotten, och köerna kommer att bli ännu längre
            för Norrbottens människor. När det är glest bebyggt finns det
            faktiskt inte så många alternativ att välja mellan. Man får vara
            väldigt tacksam över, och det ska vi naturligtvis ta ett solidariskt
            och samlat ansvar för, att det finns en vårdcentral i t.ex. Vittangi.
            Det är faktiskt så att Vittangi vårdcentral har varit föremål
            för entreprenadanbud. Det visade sig att det privata blev mycket
            dyrare.
          </note>
          <note>
            Man kan inte använda storstadsglasögon och tro att det ser likadant
            ut över hela landet.
          </note>
          <note type="speaker">
            Anf. 25 GUNNAR HÖKMARK (m) replik:
          </note>
          <note>
            Fru talman! Jag använder inte storstadsglasögon.
          </note>
          <note>
            Jag tror inte heller att det ser likadant ut i hela landet.
          </note>
          <note>
            Min poäng är att det ser fruktansvärt illa ut i vissa delar av
            landet där socialistisk politik har misskött sjukvården. Det är
            ändå rätt stor skillnad mellan att behöva vänta över två år på
            en hörapparat och att behöva vänta maximalt några veckor.
          </note>
          <note>
            Det har inte med långa avstånd att göra. De inkomster som t.ex.
            Norrbottens landsting och kommuner har motsvarar ungefär 35 000
            kr per invånare jämfört med 25 000 kr i Stockholmsregionen. Det
            här är inget storstadsfenomen eller glesbygdsfenomen.
          </note>
          <note>
            Det är ett fenomen som uppstått på grund av att ni vägrar att
            erkänna värdet av fria alternativ. Det är samma skäl som gör att
            man nu med socialistiskt stöd
          </note>
          <note>
            - jag tror i och för sig att Vänsterpartiet är emot - vill lägga
            ned BB-kliniken i Kiruna.
          </note>
          <note>
            Jag skulle vilja ställa frågan: På vilket sätt är det bättre
            att förbjuda och motverka privata alternativ än att släppa fram
            bra sjukvård? De här kösiffrorna är ett underkännande av den socialdemokratiska
            politiken i detta landsting liksom i andra landsting. Och ni motarbetar
            försöken att göra det bättre här och i andra delar av landet där
            ni vill förbjuda alternativ. På vilket sätt, Siv Holma, blir det
            bättre av att man i andra delar av landet får vänta ännu längre
            tid, som ett resultat av den förbudspolitik som Bosse Ringholm,
          </note>
          <note>
            Vänsterpartiet och Miljöpartiet vill bedriva? På vilket sätt
            blir det bättre av att tvinga fram längre väntetider?
          </note>
          <note>
            Jag skulle, Siv Holma, vilja säga så här: Om det är de långa
            avstånden som är problemet, varför inte tillåta alla norrlänningar,
            oavsett landsting, att välja sjukvård i hela Sverige? Även det
            är ni emot. Ni motverkar den vårdgaranti som skulle kunna ge människor
            i alla delar av landet möjlighet att få den vård som man har i
            t.ex. Stockholmsregionen. Varför tvinga in människor i köer som
            är två år långa och varför säga att detta är rättfärdigt och rättvist?
            Det är motsatsen.
          </note>
          <note type="speaker">
            Anf. 26 SIV HOLMA (v) replik:
          </note>
          <note>
            Fru talman! När det gäller kösystemet tror jag faktiskt, utifrån
            den uppgift som jag har - som ändå visar att det inte är tillräckligt
            - att det är väldigt stora skillnader. Jag tror att det är att
            dra en för långtgående slutsats att säga att sjukhus i borgerligt
            styrda landsting har kortare kötider än i socialistiskt styrda.
          </note>
          <note>
            Jag tror inte att Gunnar Hökmark har underlag för det.
          </note>
          <note>
            Det viktigaste är, som jag sade tidigare, resurserna. Det är
            resurserna som kan skapa kortare kötider och det är det vi i den
            här majoriteten försöker skapa och det behövs ytterligare.
          </note>
          <note>
            Det handlar också om solidaritet. Enligt det förslag som moderaterna
            har lagt fram när det gäller utjämningssystemet ska man från mina
            trakter omfördela 400 miljoner. Och 90 % av de 400 miljonerna
            går till Stockholm. Vad är det för solidaritet? Jag tror inte
            att Gunnar Hökmark kan få folk i norra Sverige att tro att det
            här löser sig genom att privatisera eller att du får välja. Det
            är enormt långa avstånd också för att komma till Stockholm.
          </note>
          <note>
            Orsaken till att de norrländska landstingen inte kunde acceptera
            det här alternativet var ju kostnaderna. Såvitt jag har förstått
            efter att ha tagit del av TT-
          </note>
          <note>
            nyheterna har den problematiken lösts. Det finns möjligheter
            att välja på grund av att resurser kan tillföras. Det är bara
            tidningsuppgifter. Så det beror inte på någon illvilja. Det handlar
            om den krassa ekonomiska verkligheten, som med moderat politik
            skulle vara ännu krassare.
          </note>
          <note type="speaker">
            Anf. 27 MATS ODELL (kd) replik:
          </note>
          <note>
            Fru talman! Siv Holma tillhör ju Vänsterpartiet som har ambitionen
            att bilda regering med Socialdemokraterna efter valet. Det är
            en vision som borde skapa sömnlöshet hos statsministern och finansministern
            om de lyssnat på Siv Holma.
          </note>
          <note>
            Hennes ideologiska vision är att hon inte tror på sänkta skatter,
            avregleringar och privatiseringar. Då blir jag lite nyfiken, eftersom
            Vänsterpartiet inte har en enda reservation, sedan Siv Holma har
            fått igenom förslaget om könsuppdelad statistik, utan står helt
            bakom vårpropositionen.
          </note>
          <note>
            Det ni föreslår bygger på att ni under de kommande tre åren ska
            privatisera företag för 45 miljarder.
          </note>
          <note>
            Kan Siv Holma tala om vilka företag det är som har förhandlats
            fram? Kommer Vänsterpartiet att ställa upp på detta eller har
            ni backat från det? Jag har fått vissa signaler som tyder på det.
            Står ni bakom detta eller har regeringens politik även på detta
            område redan fallit samman?
          </note>
          <note>
            Änkepensionerna, Siv Holma, som ni gick till val på och som gör
            att ni antagligen har ett antal mandat mer i kammaren än ni annars
            skulle ha haft, när kommer de att återställas?
          </note>
          <note>
            Min sista fråga. Vägar är något fult för Vänsterpartiet, har
            jag förstått i olika sammanhang, liksom även de privata partnerskapslösningarna
            med samhällets s.k. PPP-lösningar. Kommer Vänsterpartiet att acceptera
            att det finns med förslag till väginvesteringar i den kommande
            infrastrukturpropositionen?
          </note>
          <note>
            Kommer de att få finansieras på det sätt som regeringen och Vägverket
            föreslår, nämligen med PPP-
          </note>
          <note>
            lösningar?
          </note>
          <note type="speaker">
            Anf. 28 SIV HOLMA (v) replik:
          </note>
          <note>
            Fru talman! Jag ska försöka att svara på frågorna.
          </note>
          <note>
            Det vi har kommit överens om i trepartiöverenskommelsen om den
            statliga utförsäljningen står fast.
          </note>
          <note>
            Vi har inte resonerat om innehållet i överenskommelsen. Jag kan
            inte lämna några synpunkter där. Överenskommelsen är fullständigt
            glasklar på den punkten.
          </note>
          <note>
            I ett samarbete får man inte alltid igenom det man önskar. Det
            blir en kompromiss. Det innebär att detta inte är vår politik
            utan en kompromiss.
          </note>
          <note>
            Det är samma sak med änkepensionerna. Vi har en uppfattning,
            men vi har ett samarbete. Det handlar om att prioritera i politiken.
            Vi har prioriterat andra saker före återställandet av änkepensionen.
            Vi har gjort en del insatser genom att förbättra beräkningen av
            underlaget för änkepensionerna.
          </note>
          <note>
            Sedan var det frågan om vägarna och PPP. Jag vill informera om
            att vi i Vänsterpartiet inte har stoppat några väginvesteringar.
            Framför allt har vi lyft fram och kommit överens om att vi ska
            satsa på underhåll och bärighetsåtgärder av vägar som har drabbats
            av tjälskador. Det gäller inte bara vägar utan även järnvägar.
          </note>
          <note>
            Då är det frågan om finansiering. Vi tycker att det är bättre
            att finansiera detta via Riksgälden. Vi tror att det går att få
            billigare lån via staten än via näringslivet - där det också kan
            bli mindre demokrati.
          </note>
          <note type="speaker">
            Anf. 29 MATS ODELL (kd) replik:
          </note>
          <note>
            Fru talman! De verkligt svaga grupperna i samhället, t.ex. änkorna,
            måste dra sina slutsatser av detta, dvs. att Vänsterpartiet har
            prioriterat i stort sett allting annat, bl.a. ökat vägunderhåll,
            än att infria vallöftena om änkepensionerna. Det är mycket allvarligt
            med tanke på den profil som Vänstern vill ha för de svaga och
            små människornas rättigheter i samhället.
          </note>
          <note>
            Jag har en fråga till som jag hoppas att Siv Holma kan svara
            på. Den gäller fastighetsskatten. Vi vet att den kommer att skapa
            mycket stora problem för många människor som har arbetat, sparat,
            amorterat lån på egnahem, bostadsrätter och villor. Kommer
          </note>
          <note>
            Vänsterpartiet att ställa upp på det som statsministern har sagt,
            nämligen att om det blir dessa konsekvenser är i alla fall statsminister
            Göran Persson beredd att föreslå en förändring? Kommer Vänsterpartiet
            att ställa sig bakom ett upprivande av det ni har kommit fram
            till i vårpropositionen? Är Siv Holma beredd att medverka till
            ett utskottsinitiativ i finansutskottet på den punkten?
          </note>
          <note type="speaker">
            Anf. 30 SIV HOLMA (v) replik:
          </note>
          <note>
            Fru talman! Jag börjar med den sista frågan om fastighetsskatten.
            Alla skattefrågorna är föremål för behandling i budgetpropositionen.
            Jag antar att den frågan kan behandlas i det sammanhanget. I fråga
            om fastighetsskatten har vi principiellt varit inne på att halvera
            beräkningsunderlaget för taxeringsvärdet. Jag tror att Per Rosengren
            kan utveckla detta ytterligare när han ska hålla sitt anförande.
          </note>
          <note>
            Sedan var det frågan om att prioritera svaga grupper. Vi har
            faktiskt gjort det. Det syns framför allt på vad vi har gjort
            för att stärka vården och skolan inom kommunerna och landstingen
            under de senaste åren.
          </note>
          <note>
            Vi har i etapper höjt garantinivån i föräldraförsäkringen. Vi
            har förstärkt a-kassan så att de som har det sämst ställt får
            en förbättring. Det gäller även tandvården. Det finns en rad sådana
            reformer som går före det Mats Odell var inne på i fråga om vägutbyggnaden.
          </note>
          <note type="speaker">
            Anf. 31 AGNE HANSSON (c) replik:
          </note>
          <note>
            Fru talman! Siv Holma och Vänsterpartiet har varit nöjda med
            den politik som förs nu, och hon tackade för samarbetet.
          </note>
          <note>
            Enligt statistik som bl.a. hyresgäströrelsen har tagit fram har
            85 000 barnfamiljer med låga inkomster tappat i köpkraft under
            90-talets senare del. Var tolfte barn i Sverige år 2001 växer
            upp i familjer med långvarig fattigdom. Var tredje ensamstående
            mamma är i dag beroende av socialbidrag. Var femte barn växer
            upp i en familj som inte klarar en oförutsedd utgift med en veckas
            varsel. Är det här en politik som
          </note>
          <note>
            Vänsterpartiet kan vara nöjt med? Nu går ni vidare med maxtaxan
            som gynnar de högavlönade med höjda takbelopp men som inte gör
            något för låginkomsttagarna.
          </note>
          <note>
            Centerpartiet och Vänsterpartiet har pratat mycket om rättvisa.
            Vart tog löftena från valrörelsen om rättvisa vägen? När vi i
            Centerpartiet samarbetade med Socialdemokraterna angrep ni oss
            hårt för att vi sanerade ekonomin och för att det slog orättvist.
            Vi vet att dålig ekonomi alltid drabbar de sämst ställda.
          </note>
          <note>
            Nu har vi fått upp näsan över vattenytan. Det är rimligt att
            jobba för en långsiktig uthållig tillväxt, för att rätta till
            vissa snedsitsar som kan skapas i en besparingssituation för hushåll
            med låga inkomster och medelstora inkomster, för ensamstående
            med barn och de sämst ställda pensionerna. Vi har lagt fram förslag
            på skattesänkningar som riktas mot dem. Men
          </note>
          <note>
            Vänsterpartiet har sagt nej.
          </note>
          <note>
            Nu angriper ni oss för att inte vilja göra någonting åt skatteutjämningen.
            Men om ni håller på med den politiken är det nödvändigt att se
            över skatteutjämningen och göra den ännu mer utjämnad. Vad har
            ni gjort för rättvisan, Siv Holma?
          </note>
          <note type="speaker">
            Anf. 32 SIV HOLMA (v) replik:
          </note>
          <note>
            Fru talman! Vi är väl medvetna om de ökade klassklyftorna som
            har uppstått under 90-talet. Det beror på den ekonomiska krisen,
            och det beror på den massarbetslöshet vi har haft. Vi har i samarbetet
            försökt att vidta åtgärder som ska minska klassklyftorna, skillnaderna
            mellan kvinnor och män och den regionala orättvisan. Vi har kommit
            en bit på väg, men det återstår fortfarande mycket eftersom krisen
            var så djup.
          </note>
          <note>
            Sedan var det frågan om saneringen av ekonomin.
          </note>
          <note>
            Centerpartiet har samarbetat, men det har också
          </note>
          <note>
            Vänsterpartiet gjort. Vi hade synpunkter. Det går ju att sanera
            en ekonomi på olika sätt. Där var vi kritiska.
          </note>
          <note>
            Det går en skiljelinje mellan Centerpartiet och oss i fråga om
            maxtaxa. Centerpartiet vill ha grundtrygghet. Vi tror på generell
            välfärd, där de med sämre och de med bättre ekonomi agerar tillsammans
            och känner solidaritet för ett system där de sämst ställda får
            ut mest av systemet. Vi tror att det är det bästa. Det har också
            visat sig vara ett sådant system som minskar klasskillnaderna,
            men det återstår en del att göra.
          </note>
          <note type="speaker">
            Anf. 33 AGNE HANSSON (c) replik:
          </note>
          <note>
            Fru talman! Det är klart att det går att sanera ekonomin på olika
            sätt, men det var svårt att under krisen göra det så att alla
            grupper värnades.
          </note>
          <note>
            Siv Holma säger att det återstår mycket att göra.
          </note>
          <note>
            Jag vill säga att det återstår allt att göra när det gäller rättvisa.
            Det är nu när vi har huvudet ovanför vattenytan som det går att
            göra någonting. De siffror som jag pekade på är vad som har hänt
            under den senare delen av 90-talet. Det anmärkningsvärda är att
            ni inte nu tar chansen när möjligheterna finns utan i stället
            fortsätter med att vidga klyftorna.
          </note>
          <note>
            Siv Holma nämnde jämställdheten. Jag tog upp den i mitt anförande.
            Enligt färsk statistik från SCB
          </note>
          <note>
            och Eurostat förra veckan ökar löneskillnaderna mellan män och
            kvinnor i Sverige. Jämställdheten går åt fel håll. Jag har hört
            Siv Holma och Gudrun Schyman prata väldigt mycket om jämställdhet.
            Hur har Vänsterpartiet använt de här tre åren för att öka jämställdheten
            i Sverige?
          </note>
          <note type="speaker">
            Anf. 34 SIV HOLMA (v) replik:
          </note>
          <note>
            Fru talman! Jag ska börja med det här att klyftorna har ökat
            under senare delen av 90-talet. Såvitt jag kan förstå hänger det
            mycket ihop med att aktievärdet har ökat för dem som har det bäst
            ställt. Däri ligger en hel del. Sedan har läget förbättrats något,
            men inte tillräckligt - det är vi väl medvetna om.
          </note>
          <note>
            När det gäller skillnaderna mellan mäns och kvinnors löner läste
            jag i ett TT-telegram att SCB sade att de hade legat stilla. Jag
            vet att EU har en annan statistik, där det sägs att skillnaderna
            har ökat.
          </note>
          <note>
            Det är också viktigt som en grund att skapa bättre ekonomiska
            förutsättningar för kommuner och landsting att höja kvinnolönerna.
            Sedan är det upp till samtliga kommunala och landstingskommunala
            arbetsgivare att prioritera de här frågorna. Jag skulle verkligen
            vilja uppmana dem att göra det. Det finns statistik som visar
            att man kan utföra en del. Jag är väldigt glad över att t.ex.
            min egen kommun ligger i topp när det gäller kvinnolönerna. Med
            politisk vilja kan man även göra ganska mycket i den enskilda
            kommunen.
          </note>
          <note>
            Det är naturligtvis skillnader mellan mäns och kvinnors löner
            även i den privata sektorn. Där har vi en jämställdhetslag, som
            har visat sig inte vara så bra men som vi hoppas kan stärkas så
            att vi får bort skillnaderna på lite längre sikt.
          </note>
          <note type="speaker">
            Anf. 35 KARIN PILSÄTER (fp) replik:
          </note>
          <note>
            Fru talman! Efter finansutskottets ordförandes fullständiga bottennotering
            när det gäller värdigt uppträdande i kammaren trodde jag att exegetiken
            runt skatteutjämningen var slut. Men så var det inte, utan Siv
            Holma fortsatte.
          </note>
          <note>
            Jag förstår att hela problemställningen är att det i reservationen
            från oss i finansutskottet finns två meningar, där en mening beskriver
            ett problem och en mening talar om att vi vill göra någonting
            åt det. Hela problemet med att förstå varandra kanske beror just
            på det som Siv Holma ger exempel på, nämligen att ni inte tror
            att problemet finns. Ni tror inte att de s.k.
          </note>
          <note>
            pomperipossaeffekterna finns kvar. Saken är den att de finns
            kvar, och vi vill göra någonting åt det.
          </note>
          <note>
            Jag ser fram mot att vi framöver kan ta en diskussion i sak om
            utjämningssystemet. Men i dag handlar det trots allt om lite större
            och mer övergripande ekonomiska frågor.
          </note>
          <note>
            Siv Holma frågar: Kan jag lita på herrarna här? Ja.
          </note>
          <note>
            Jag sade i min förra replik när det gäller biståndet att det
            visar sig att det snarare är de som tror på biståndssänkningar
            som ska vara oroliga. Samma sak gäller jämställdhetsfrågorna.
          </note>
          <note>
            Siv Holma säger att det som de tycker är viktiga delar av en
            ekonomisk politik - nej till avregleringar, nej till skattesänkningar,
            nej till privatiseringar osv.
          </note>
          <note>
            och ja till höjda änkepensioner - är sådant som de inte får igenom
            i sitt samarbete. Då förstår jag att de tror att det är väldigt
            svårt också för oss att komma överens. Riktigt så är det inte.
          </note>
          <note>
            Jag kan åter gå tillbaka till nutidshistorien. Det var ju med
            moderater och kristdemokrater som vi skärpte jämställdhetslagen,
            som vi införde pappamånaden och som vi såg till att vi fick en
            barnomsorgslag som säger att alla som behöver barnomsorg också
            ska ha rätt att få det. Historien visar att den stora oron bör
            de som tycker att jämställdhet är viktig inte känna på den punkten.
            Tvärtom bör de känna oro när det gäller er.
          </note>
          <note>
            Ett av de största jämställdhetsproblemen är ju de orättvisa kvinnolönerna.
            Min fråga till Siv Holma är:
          </note>
          <note>
            Tror Siv Holma att höjningen av barnmorskelönerna på Södersjukhuset
            beror på kamp i domstol? Eller tror hon att den beror på att barnmorskorna
            på Södersjukhuset helt sonika gick därifrån därför att det fanns
            en alternativ arbetsgivare för dem, och därför måste befintlig
            arbetsgivare betala dem bättre? Vilket av alternativen tror Siv
            Holma är orsaken till att barnmorskelönerna nu höjs?
          </note>
          <note type="speaker">
            Anf. 36 SIV HOLMA (v) replik:
          </note>
          <note>
            Fru talman! Jag tycker att det finns anledning att vara fundersam
            när det gäller jämställdhetspolitiken när man tittar på de samarbetspartier
            som Folkpartiet vill ha i framtiden. Om jag inte minns fel uttalade
          </note>
          <note>
            Karin Pilsäter i går en del kritik mot Kristdemokraterna. Vi
            vet att Moderaterna var motståndare till att förstärka jämställdhetslagen,
            som nu är förstärkt. Det finns anledning att titta på det.
          </note>
          <note>
            När det gäller de orättvisa lönerna är det naturligtvis inte
            så enkelt att ge något svar. Domstolen kan vara ett stöd för att
            ha ett forum där man kan lyfta fram skillnaderna i löner när de
            inte har en saklig grund. I grund och botten tror jag att det
            handlar om kamp mellan arbetare och arbetsgivare - där finns en
            grundläggande motsättning.
          </note>
          <note>
            Som jag sade i mitt anförande kan man också på politisk väg få
            upp kvinnolönerna. Man kanske har större möjlighet i en demokratisk
            organisation genom att man har den klara ambitionen. I det fall
            som Karin
          </note>
          <note>
            Pilsäter tar upp har barnmorskorna naturligtvis kämpat på ett
            sådant sätt att de har kunnat få upp lönerna.
          </note>
          <note type="speaker">
            Anf. 37 KARIN PILSÄTER (fp) replik:
          </note>
          <note>
            Fru talman! Om man nu ska vara mer konspiratorisk än att se till
            sakpolitik borde väl de som är för jämställdhetspolitik oroa sig
            mer över det faktum att
          </note>
          <note>
            Vänsterpartiet var mot hela införandet av jämställdhetslagstiftningen
            än det faktum att Moderaterna var mot en förändring av den. Vad
            är det största orosmolnet? Är det de som var mot hela lagstiftningen
            eller de som var mot en liten förändring av den?
          </note>
          <note>
            Jag tror att vi ska se framåt och se vad man i praktiken kan
            åstadkomma. Stora förändringar för kvinnors löner, kvinnors arbetsvillkor
            och kvinnors rätt till makt över sitt eget arbetsliv kan man inte
            genomföra i domstol. Det visar verkligheten så tydligt.
          </note>
          <note>
            Siv Holma säger att vi vill lämna dem som vill jobba i offentlig
            sektor i sticket. Nej, det är precis tvärtom. Vi vill dels ge
            dem möjligheten att jobba i en annan organisation, dels att mångfalden
            ska kunna fungera just som en motor för både lönehöjningar och
            förbättrade arbetsvillkor men också för förbättrade möjligheter
            för alla kvinnor som jobbar inom vården och skolan att ta till
            vara sin egen kompetens och sitt kunnande.
          </note>
          <note>
            Det är många som vill jobba kvar i kommuner och landsting, men
            det finns också kvinnor - jag möter dem var och varannan dag -
            som säger "aldrig mera landstinget". Det är de som har fått prova
            på att jobba i en mindre organisation, där det inte är jättelånga
            beslutsgångar.
          </note>
          <note>
            Könsuppdelad statistik är viktig, som vi påpekar i vår reservation,
            men man måste också kunna analysera den rätt och vara beredd att
            göra någonting åt orsakerna. Statistiken visar på punkt efter
            punkt att det är först när det kommer in en mångfald som saker
            och ting börjar hända.
          </note>
          <note>
            Med Siv Holmas logik skulle man ha en statlig styrning av lönerna,
            inte bara i det som i dag är den offentliga sektorn utan i hela
            Sverige. Det rimmar mycket väl med den näringspolitik och den
            ekonomiska politik som Siv Holma tidigare har talat sig varm för
            här. Men det är ju inte den ekonomiska politiken som Vänsterpartiet
            för tillsammans med
          </note>
          <note>
            Socialdemokraterna, och jag tror att svenska folket ska vara
            mycket tacksamt för det.
          </note>
          <note type="speaker">
            Anf. 38 SIV HOLMA (v) replik:
          </note>
          <note>
            Fru talman! För det första är vi inte för statlig inkomstpolitik.
          </note>
          <note>
            För det andra är anledningen till att jag uppfattar det så att
            Folkpartiet lämnar oss som jobbar i kommunerna i sticket att det
            krävs ytterligare resurser om man ska höja lönerna. Folkpartiet
            är ju för att dra ned på den kommunala sektorn väldigt mycket
            jämfört med vad vi i trepartisamarbetet har kommit överens om.
          </note>
          <note>
            Jag delar Karin Pilsäters uppfattning att det handlar om att
            förändra organisationerna. Jag delar Karin
          </note>
          <note>
            Pilsäters uppfattning att det finns det som är dåligt inom kommuner
            och landsting. Det vet jag eftersom jag har arbetat där.
          </note>
          <note>
            Jag tror att man kan demokratisera och bryta ned pyramiderna.
            Man kan skapa en mera demokratisk organisation, man kan decentralisera
            och man kan ge större inflytande åt personalen och åt brukarna.
            Vi tror att det är bättre att göra detta i en demokratiskt styrd
            verksamhet.
          </note>
          <note>
            Vi tycker inte att denna ska vara uttryck för en von oben-inställning
            eller en stelbent byråkrati. För oss är demokrati någonting som
            kommer underifrån.
          </note>
          <note>
            Väljarna har röstat fram ett antal förtroendevalda som de har
            gett i uppdrag att sköta kommunerna och landstingen på bästa möjliga
            sätt. Det kan vara svårt för en enskild individ att välja vård,
            skola osv. Det finns faktiskt människor som tycker att representanter
            kan väljas för att jobba med sådana frågor, och de känner förtroende
            för dem. Det handlar inte om att utöva en politikermakt utan om
            att öka demokratin.
          </note>
          <note type="speaker">
            Anf. 39 YVONNE RUWAIDA (mp):
          </note>
          <note>
            Fru talman och kära publik där uppe på läktaren!
          </note>
          <note>
            Medan vi sitter här i riksdagens kammare samlar sig tusentals
            unga demonstranter i Göteborg för att protestera. De är arga -
            så mycket har ni säkert förstått -
          </note>
          <note>
            men vad är de arga på? De är arga på den ekonomiska politik som
            förs i dag. De är arga på att klyftorna i världen mellan de fattiga
            och de rika länderna ökar.
          </note>
          <note>
            De är arga på att klyftorna mellan de fattiga och de rika i varje
            land ökar. De är arga på att miljöförstöringen ökar.
          </note>
          <note>
            Jag förstår att de är arga. Också jag är arg. I vissa fattiga
            länder säljer man sina barn till att bli s.k.
          </note>
          <note>
            skuldslavar, som får arbeta gratis tills skulden är avskriven.
            Det finns också hela länder som är skuldslavar, och det är oss
            här i den rika världen som dessa länder är skyldiga pengar.
          </note>
          <note>
            Vi ser i EU djurtransporter som betalas av våra skattemedel och
            där man plågar djur. Vi som konsumenter har inte mycket att säga
            till om i den marknadsekonomi som vi ser i dag. Vi har inte starka
            parter. Producenter och konsumenter är inte lika starka, vilket
            de borde vara.
          </note>
          <note>
            Så här ser vår marknadsekonomi ut i dag. Det är bl.a. dessa saker
            som vi borde diskutera. Vi borde diskutera hur den demokratiska
            marknadsekonomin egentligen ska fungera. Men i den debatten finns
            det ett problem. Så fort man här i kammaren yttrar allvarlig kritik
            mot EU eller allvarlig kritik mot marknadens funktionssätt viftas
            det ivrigt från de flesta partier med det kommunistiska spöket.
            Det är ett spöke som förväntas skrämma dig som medborgare från
            att vara kritisk mot EU. Det är ett spöke som förväntas skrämma
            dig som medborgare mot att vara kritisk till hur marknadsekonomin
            fungerar.
          </note>
          <note>
            Till alla medborgare vill jag säga: Låt dig inte skrämmas. Låt
            inte debatten tystna. Och till er i kammaren som viftar med spöket
            vill jag säga: Lyft blicken! Se de problem som vi har i dag! Det
            är dags att vi tillsammans med ungdomarna i Göteborg börjar diskutera
            marknadens funktion och innehåll. Marknaden är ett redskap, en
            spade. Man kan använda den till att gräva med, eller så kan man
            slå den i huvudet på folk.
          </note>
          <note>
            Vi måste våga skaffa oss andra visioner på det ekonomiska området.
            Vi måste våga ta steget in i framtiden, en framtid där marknaden
            är till för människorna och inte människorna är till för marknaden.
          </note>
          <note>
            Vi måste våga svära i kyrkan och säga att vi tar de företag som
            skitar ned miljön i örat. De företag som utnyttjar underbetald
            arbetskraft i fattiga länder och de som säljer genmanipulerade
            och djurplågade livsmedel tar vi i örat som konsumenter eller
            som väljare genom att rösta på de partier som vill skapa lagar
            som gynnar marknadens svagaste del, nämligen konsumenterna, på
            de partier som vågar använda ekonomiska styrmedel för att få en
            ekonomi där miljöförstöring kostar. Miljöpartiet är ett sådant
            parti.
          </note>
          <note>
            Nu är det snart bara ett år kvar till valet, och nu är det dags
            att börja diskutera alternativen i den ekonomiska politiken. Vi
            har tillsammans med Socialdemokraterna och Vänsterpartiet fört
            en förnuftig ekonomisk politik med sikte på att inte vältra över
            skulder på kommande generationer. De borgerliga partierna har
            i år liksom förra året, liksom egentligen nästan varje år sedan
            förra seklets början, utlovat att landet står på kanten av ekonomisk
            ruin ifall man inte genomför en hårdhänt högerpolitik.
          </note>
          <note>
            Bakom lockvarorna i skyltfönstret i den borgerliga butiken står
            fyra tunnor, och på dem står det:
          </note>
          <note>
            "Skattesänkningar", "EMU-medlemskap", "Avskaffad arbetsrätt"
            och slutligen "Pigor". Det är detta som pratet om nödvändiga förändringar
            och strukturproblem handlar om. Jag vet att det i den borgerliga
            butikens skyltfönster för ögonblicket finns - jag säger
          </note>
          <note>
            "för ögonblicket", för ingen vet ju vad som händer efter nästa
            val - skattesänkningar för de lågavlönade.
          </note>
          <note>
            Detta kunde dock inte moderaternas Bo Lundgren utlova i partiledardebatten
            i måndags på fråga av
          </note>
          <note>
            Centerpartiets Lena Ek. Det verkar inte finnas en borgerlig enighet
            i frågan om att skattesänkningarna först och främst ska gynna
            låginkomsttagare. Också
          </note>
          <note>
            Agne Hansson var inne på detta. Han lovade att man ska sänka
            skatten för dem som har det sämst och inte för dem som skriker
            högst, men jag undrar hur det är med de andra borgerliga partierna.
          </note>
          <note>
            Talet om skattesänkningar, de som finns i tunna nr 1, är egentligen
            märkligt. Skattesänkningar framställs som en mirakelmedicin. Jag
            skulle inte bli förvånad om moderaterna kunde utlova bättre väder
            och ett bra resultat i fotbolls-VM om skatterna sänks.
          </note>
          <note>
            Men skattesänkningar måste betalas i minskad offentlig service,
            i nedskärningar och i ökad stress på sjukhus, på daghem och i
            skolor. Det är i sanning en tom tunna.
          </note>
          <note>
            På tunna nr 2 står det "EMU-medlemskap". Vi ska med EMU inte
            längre driva ekonomisk politik efter vad Sverige behöver utan
            efter vad Tyskland,
          </note>
          <note>
            Frankrike och Italien behöver. Det är som att kläda sig efter
            vädret i ett annat land. Kan man bada i Italien ska vi ha badbyxor,
            även om det snöar hemma hos oss. Att på det sättet surra fast
            oss vid en politik som inte bygger på våra behov är minst sagt
            ett vågspel.
          </note>
          <note>
            Jag säger nej också till denna tomma tunna - nej till
          </note>
          <note>
            EMU.
          </note>
          <note>
            På tunna nr 3 står det "Avskaffad arbetsrätt". Den borgerliga
            ekonomiska doktrinen är att företagen ska ha rätt att avskeda
            folk inte bara när det finns en orsak, exempelvis på grund av
            arbetsbrist, utan de ska också ha rätt att avskeda folk utan någon
            orsak alls.
          </note>
          <note>
            Det är ett steg tillbaka. Det är ociviliserat. På vilket sätt
            blir ekonomin effektivare av avskaffad arbetsrätt?
          </note>
          <note>
            Ingen har kunnat bevisa att den blir det. Nej till denna tomma
            tunna nr 3, nej till avskaffad arbetsrätt!
          </note>
          <note>
            Tunna nr 4 är egentligen den konstigaste av alla.
          </note>
          <note>
            Det är kanske därför som de borgerliga partierna för tillfället
            talar så tyst om den. På den står det "Pigor".
          </note>
          <note>
            Tanken bakom den, i den mån det finns en tanke, är inte att vi
            ska skaffa oss en bättre och effektivare ekonomi genom nya idéer
            eller tekniskt framåtskridande. Nej, tanken är att de arbetslösa
            ska ägna sig åt städning och skoputsning. Jag tror inte heller
            på detta.
          </note>
          <note>
            Även denna tunna är tom. Jag säger nej till pigor.
          </note>
          <note>
            Det var det borgerliga alternativet.
          </note>
          <note>
            Vi måste våga se dagens problem och möta dem med dagens lösningar.
            Det gäller de galopperande sjukskrivningarna, den ökade miljöförstöringen,
            de ökade klyftorna i samhället, stressen och utbrändheten.
          </note>
          <note>
            Vårt senaste ekonomiska bakslag kom med insikten om att den globala
            ekonomins framtid kanske trots allt inte låg i den elektroniska
            postorderbranschen. Även om det under den värsta börsyran kallades
            för den nya ekonomin så var det ju postorder som det till stora
            delar gällde.
          </note>
          <note>
            Man kunde önska att vi skulle ha lärt oss något av detta - att
            vi någon gång kunde satsa på den reella ekonomin en smula i stället
            för att svepas med i den zon som uteslutande består av den av
            verkligheten ogrumlade möjligheten. Det är en fantasins och spekulationens
            zon.
          </note>
          <note>
            Vi har ju varit där förr - senast 1992. Då var det fastigheter
            det gällde. Vi fick senare gå igenom konkursernas och nedskärningarnas
            stålbad.
          </note>
          <note>
            Den reala ekonomin är människorna. Det är vår miljö och ren luft.
            Det är ett verkligt tekniskt framåtskridande och det är nya idéer,
            fungerande utbildning och sjukvård, trygghet på jobbet och fungerande
            sociala skyddsnät för alla.
          </note>
          <note>
            Jag vill ha en värld med mat som vi vågar äta, med bilar som
            inte förstör klimatet och med gott om tid för varandra och våra
            intressen. Det är en värld som den globala kommunikationen har
            gjort fredligare och mer solidarisk - en värld där vi inte utnyttjar
            dem som är fattigare än vi.
          </note>
          <note>
            Men ska vi komma dit så måste vi våga ta steget.
          </note>
          <note>
            Vi måste våga föra en ansvarsfull ekonomisk politik som varken
            lämnar skräp eller skulder efter sig till kommande generationer.
            Det är inte ansvarsfullt att som Kristdemokraterna och Moderaterna
            säga: Ni slösar när det gäller ekonomin! och sedan bara vilja
            sälja ut företag och på så sätt kortsiktigt säkra statskassan.
          </note>
          <note>
            Vi måste våga fortsätta med den gröna skatteväxlingen. Vi måste
            våga satsa ytterligare medel för att uppnå våra miljömål. Vi måste
            våga satsa på att förbättra järnvägen och kollektivtrafiken. Vi
            måste våga satsa på de svagaste i samhället - de hemlösa och barnen
            till missbrukare. Det gäller dem som står utanför socialförsäkringssystemen.
          </note>
          <note>
            Vi måste våga gå till offensiv mot diskriminering av kvinnor
            och av invandrare. Vi måste våga stärka konsumenternas ställning.
            Vi måste öka biståndet och minska de fattiga ländernas skulder.
            Vi måste våga sänka arbetstiden.
          </note>
          <note>
            Samhället har blivit alltmer hyperaktivt. Om vi inte är tillräckligt
            aktiva ska vi aktiveras. Om vi inte har jobb ska staten se till
            att vi aktiveras inom aktivitetsgarantin. Föräldrar ser till att
            deras barn skjutsas runt till allehanda aktiviteter. Tempot har
            blivit så högt att inte ens barnen har tid att själva ta sig till
            sina fritidsaktiviteter.
          </note>
          <note>
            I dag kan en person producera lika mycket mat i jordbruket som
            det behövdes 25 personer till på 1940-
          </note>
          <note>
            talet. Vi kan skicka mejl på ett par sekunder i stället för brev
            som tog dygn - för att inte tala om när det kunde handla om att
            gå eller rida i veckor för att få fram ett budskap.
          </note>
          <note>
            Tekniken borde ha gjort att vi skulle ha mer tid och att vi kunde
            dra ned på tempot. Men tekniken har gjort att det är vi själva
            som har blivit den begränsande faktorn. Det är på oss det beror
            om det går lite långsammare. Ju snabbare tekniken blir, desto
            hårdare blir pressen på oss att vi ska hinna mer. I en tid då
            tekniken egentligen borde ge oss möjlighet till mer tid så blir
            alltfler långtidssjukskrivna på grund av stress.
          </note>
          <note>
            Detta är en utveckling som går åt fel håll.
          </note>
          <note>
            I de flesta av våra grannländer har man kommit längre i insikten
            om att vi kan sänka tiden för lönearbete. I Norge har man sedan
            länge 37,5 timmars arbetsvecka, och då äter man dessutom lunch
            på arbetstid. I Sverige har detta ansetts som omöjligt t.o.m.
          </note>
          <note>
            av Socialdemokraterna, som historiskt sett har haft en viktig
            roll i kampen för kortare arbetstid. Varför? För oss är en förkortning
            av arbetstiden en av de viktigaste framtidsfrågorna.
          </note>
          <note type="speaker">
            Anf. 40 AGNE HANSSON (c) replik:
          </note>
          <note>
            Fru talman! Jag vet inte i vilken tunna Ruwaida tänkte sig mig
            och Centerpartiet. Men jag tycker att det börjar luta mer och
            mer åt att Ruwaida placerar sig själv i den tomma tunnan - sådana
            skramlar som bekant en del.
          </note>
          <note>
            Miljöpartiet har haft en möjlighet att göra en insats här i kammaren
            när det gäller fastighetsskatten, men avstod från att göra det.
          </note>
          <note>
            När jag deltog tillsammans med Birger Schlaug i demonstrationen
            mot fastighetsskatten så lovade han vitt och brett där ute. Fastighetsskatten
            var en främmande fågel som omedelbart borde avskaffas ur systemet,
            sade han. Nu stöder ni en politik som höjer fastighetsskatten
            ganska dramatiskt. Den 17 april, i samband med remissdebatten
            på VÅP:en, som vi nu behandlar, så sade Ruwaida följande i kammaren:
          </note>
          <note>
            "En av de reformer som faktiskt har stärkt glesbygden i vårt
            land är reformen i fastighetsskatten. Det är den största regionalpolitiska
            förbättringen under de senaste 10-20 åren. Den har inneburit väldigt
            mycket mer pengar till glesbygd och små kommuner och mindre pengar
            till storstäderna. Det är faktiskt en regionalpolitisk reform."
          </note>
          <note>
            Vad är det som gäller för miljöpartiet? Är fastighetsskatten
            en främmande fågel som ska bort? Eller är den en stor regionalpolitisk
            reform, som Ruwaida vill göra den till? Om den är en regionalpolitisk
            reform så måste Ruwaida kunna förklara på vilket sätt den är det.
            Inte kan det väl vara regionalpolitiskt riktigt att driva fast
            boende bort från sina hus och hem i attraktiva skärgårdsområden?
            Mina skärgårdsområden är faktiskt glesbygd.
          </note>
          <note type="speaker">
            Anf. 41 YVONNE RUWAIDA (mp) replik:
          </note>
          <note>
            Fru talman! Det har gått en hel del övertoner i fastighetsskattedebatten.
            Jag står för att jag ser den reform som skedde - och som totalt
            sett inte innebär ett höjt skatteuttag utan ett lika stort uttag
            som innan
          </note>
          <note>
            - som en regionalpolitisk reform. Naturligtvis finns det vissa
            undantag i vissa områden, men främst har kostnaden ökat i attraktiva
            områden, främst i storstäderna, och minskat för folk som bor ute
            i glesbygd.
          </note>
          <note>
            Så är det - det är en realitet.
          </note>
          <note>
            Däremot har vi drivit en sänkning av fastighetsskatten totalt
            sett. Vi hade gärna velat att den skulle ligga på en lite lägre
            nivå än den som den hamnade på. Det är också en av de skattefrågor
            som vi framöver kommer att driva. Den kanske viktigaste förändringen
            på kort sikt - om man ska prata om prioriteringar - är att förändra
            så att vi har en halvering av taxeringsvärdet som underlag för
            förmögenhetsbeskattningen. Jag tycker alltså att det har gått
            en hel del övertoner i fastighetsskattedebatten.
          </note>
          <note>
            Fastighetsskattefrågan är också ett generationsproblem. Många
            av dem som byggde sina hus på
          </note>
          <note>
            1960- och 70-talen är de stora vinnarna. De hade full avdragsrätt
            på den tiden. De som i dag bygger hus, eller som har gjort det
            under de senaste fem åren, har en mycket svårare ekonomisk situation.
            Detta är en viktig fråga som också ses över, men det har som sagt
            gått övertoner i debatten. Det handlar ju om boendet för väldigt
            många människor - inte bara för dem som man har nämnt i tidningarna
            utan för många, många fler. Vi håller på att analysera frågan,
            och vi kommer att återkomma.
          </note>
          <note type="speaker">
            Anf. 42 AGNE HANSSON (c) replik:
          </note>
          <note>
            Fru talman! Nu måste vi väl ändå börja hyfsa debatten och tankebanorna
            lite grann, Ruwaida! Vem är det som står för övertonerna? Jag
            förstår att det måste vara Birger Schlaug som gör det. Det håller
            jag gärna med om.
          </note>
          <note>
            Vem har fått skattesänkningar på fastighetsområdet med de förslag
            som föreligger nu? Jag känner icke någon - inte ens i glesbygden
            där taxeringsvärdena är lägre. De har höjts generellt överallt.
          </note>
          <note>
            Slutligen säger Ruwaida: Vi vill sänka fastighetsskatten. Vi
            håller på att fundera på det.
          </note>
          <note>
            Men ni är ju med i en majoritet som dramatiskt höjer fastighetsskatterna
            med över 100 % i vissa områden! Hur kan detta gå ihop, Ruwaida?
          </note>
          <note type="speaker">
            Anf. 43 YVONNE RUWAIDA (mp) replik:
          </note>
          <note>
            Fru talman! Nu tvingas jag upprepa det som man också kan läsa
            sig till i budgetpropositionen, nämligen att skatteuttaget för
            fastighetsskatten är lika stort.
          </note>
          <note>
            Visst ökar taxeringsvärdena, men vi har ju sänkt fastighetsskattenivån.
            Totalt sett får inte staten en krona mer i inkomst. Det är ett
            nollsummespel.
          </note>
          <note>
            Vissa förlorar, som vi vet, och får betala mer i skatt, och andra
            får betala mindre i skatt. De är främst de som bor ute i glesbygd
            som betalar mindre i skatt.
          </note>
          <note>
            På så sätt är det faktiskt en regionalpolitisk reform,
          </note>
          <note>
            Agne Hansson. Det kommer man inte ifrån.
          </note>
          <note>
            Det är anmärkningsvärt att Centerpartiet kan stå bakom en reservation
            där man hänvisar till att fastighetsskatten skulle vara 3 000
            kr i månaden. Det gäller för dem som har en fastighet med ett
            taxeringsvärde på 3 miljoner kronor och ett försäljningsvärde
            på 4-5
          </note>
          <note>
            miljoner kronor.
          </note>
          <note>
            Att nämna dem i sin reservation visar lite grann var tyngdpunkten
            ligger hos de borgerliga partierna, nämligen hos höginkomsttagarna
            i detta land.
          </note>
          <note>
            Anf. 44 Finansminister BOSSE RING-
          </note>
          <note>
            HOLM (s):
          </note>
          <note>
            Fru talman! Jag vill börja med att tacka finansutskottet och
            särskilt dess ordförande Jan Bergqvist för ett gott samarbete
            och en god behandling av den ekonomiska vårpropositionen. Jag
            vill också rikta ett särskilt tack till företrädarna för Vänsterpartiet
            och
          </note>
          <note>
            Miljöpartiet i finansutskottet och i alla andra sammanhang där
            vi diskuterat och förberett vårpropositionen.
          </note>
          <note>
            Med årets vårbudget tar vi ett steg mot ökad rättvisa i Sverige.
            Det handlar om ökad rättvisa i arbetslivet, ökad rättvisa för
            barnfamiljerna och ökad rättvisa för pensionärerna. Det är grupper
            som många gånger lever på marginalen och har det svårt att få
            det att gå ihop ekonomiskt.
          </note>
          <note>
            Den socialdemokratiska regeringen har sedan regeringsskiftet
            1994 arbetat för ökad rättvisa med en strategi i tre steg. Det
            första var att skapa ordning och reda i de offentliga finanserna.
            Det har vi gjort. Det andra var att halvera arbetslösheten på
            fyra år. Det har vi också åstadkommit.
          </note>
          <note>
            Nu är vi fulla av entusiasm och tillförsikt och ska se till att
            vi når goda resultat också på rättviseområdet. Vi tror att det
            går att öka rättvisan och att det är viktigt att presentera konkreta
            målsättningar på det området. Därför har vi exempelvis satt upp
            målet att halvera socialbidragsberoendet fram till år 2004.
          </note>
          <note>
            När vi diskuterade vårpropositionen i april frågade jag Gunnar
            Hökmark, Karin Pilsäter, Mats Odell och Lena Ek om de var beredda
            att ställa upp på det nya målet att halvera socialbidragsberoendet.
            Hökmark svarade då att han skulle återkomma med förslag i sin
            partimotion. Det har han inte gjort. Mats
          </note>
          <note>
            Odell svarade över huvud taget inte på frågan, och inte heller
            Lena Ek och Karin Pilsäter. Jag tycker att det är ganska anmärkningsvärt
            att de borgerliga partierna inte kan ställa sig bakom en så central
            och angelägen uppgift för politiken de närmaste åren som att halvera
            socialbidragsberoendet.
          </note>
          <note>
            Det verkar inte vara en grupp som intresserar de borgerliga partierna
            över huvud taget. Det verkar inte vara ett problem som ens existerar
            för de borgerliga partierna, eftersom det inte ens är värt en
            kommentar.
          </note>
          <note>
            Har kanske Hökmark glömt bort frågan? Eller är han så fokuserad
            på att konstruera nya skattesänkningar för de redan välbeställda
            att han inte har någon möjlighet att bry sig om dem som har det
            svårt i vårt samhälle.
          </note>
          <note>
            Vi har haft en gynnsam ekonomisk utveckling i
          </note>
          <note>
            Sverige de senaste åren. Grunden för det har varit en stark ekonomisk
            politik och en mycket positiv konjunkturutveckling. Sverige står
            i dag starkt med en låg arbetslöshet, en bra tillväxt och ett
            överskott i de offentliga finanserna. Vi har en tillväxt som i
            allra högsta grad är en bit över den normala tillväxt vi hade
            exempelvis under 70-, 80- och en stor del av 90-talet.
          </note>
          <note>
            Men det är inte alla som har fått del av det ökade välståndet,
            och inte alla orkar i dag känna framtidstro.
          </note>
          <note>
            Många är arbetslösa eller jobbar mindre än vad de skulle vilja
            göra. Många barn och ungdomar växer upp med mycket olika förutsättningar.
            Framför allt står många människor med utländsk bakgrund utanför
            den positiva utvecklingen. Det är inte så vi vill att samhället
            ska se ut. Vi socialdemokrater vill med vårpropositionen ta ett
            steg för att öka rättvisan och minska just de klyftor som finns
            i vårt samhälle.
          </note>
          <note>
            Sverige ska vara ett land där alla barn får en bra uppväxt. Så
            är det inte i dag. Barn till ensamstående och arbetslösa och barn
            i stora familjer har det ekonomiskt svårare än andra. För att
            förbättra situationen har barnfamiljerna därför haft högsta prioritet
            när de senaste årens utrymme för ekonomiska reformer har diskuterats.
          </note>
          <note>
            Barnbidragen har höjts. Nästa år införs den förlängda föräldraförsäkringen
            samtidigt som maxtaxan ger kraftigt sänkta avgifter i barnomsorgen
            och förstärker familjeekonomin. Då får också barn till arbetslösa
            rätt till förskoleverksamhet. Året därpå, år
          </note>
          <note>
            2003, införs allmän rätt till förskola för 4-5-åringar.
          </note>
          <note>
            Det föreslås också i vårpropositionen ytterligare förbättringar.
            Det handlar om garantiförsäkringen i föräldraförsäkringen som
            fördubblas. Den kommer ytterligare att förstärkas år 2003 och
            år 2004. Studiebidraget kommer fr.o.m. år 2003 att öka och delas
            ut under tio månader. Det innebär att barnfamiljer med barn som
            studerar på gymnasiet får en kassaförstärkning på 950 kr. Det
            är också ett sätt att öka tryggheten och rättvisan för barnfamiljerna.
          </note>
          <note>
            En annan viktig och prioriterad grupp är pensionärerna. De senaste
            åren har en rad reformer genomförts som förbättrar deras situation.
            Trots det finns det många pensionärer som upplever ekonomisk otrygghet.
            Särskilt oroande är naturligtvis att levnadsstandarden för pensionärer
            skiljer sig kraftigt åt beroende på var i landet de bor. Därför
            föreslår regeringen nu att alla pensionärer ska garanteras en
            viss summa att leva på efter det av avgiften för äldreomsorgen
            är betald, dvs. ett förbehållsbelopp. Dessutom höjs bostadstilläggen
            ytterligare.
          </note>
          <note>
            Årets vårproposition innebär också en rad reformer när det gäller
            tryggheten i arbetslivet. Om ett par veckor, den 1 juli, höjs
            både golv och tak i a-kassan.
          </note>
          <note>
            Samtidigt har arbetet med en ny reformerad arbetsskadeförsäkring
            påbörjats, och nya och mer rättvisa regler kommer att träda i
            kraft fr.o.m. nästa år. Därigenom ökar tryggheten i arbetslivet.
          </note>
          <note>
            Fru talman! För att sammanfatta är årets vårproposition en offensiv
            för ökad rättvisa. Den innehåller förbättringar för utsatta grupper
            och bidrar till att minska klyftorna i samhället. Men hur ser
            egentligen alternativet ut till vårpropositionen och den rättvisepolitik
            som drivs? Tyvärr innehåller de borgerliga partiernas reservationer
            inte några särskilda beräkningar och bedömningar av hur deras
            egentliga ekonomiska alternativ ser ut.
          </note>
          <note>
            Granskar man sedan de enskilda partimotionerna och de enskilda
            reservationerna, eftersom de borgerliga har egenheten att både
            ha gemensamma och enskilda reservationer, får man inte det hela
            att gå ihop. Man kan se att det väldigt mycket handlar om rätt
            radikala neddragningar av välfärden. Framför allt finns väldigt
            många krav och förslag från borgerligt håll som skulle öka orättvisorna.
          </note>
          <note>
            Med en moderatstyrd regering skulle 50 000 jobb inom vården,
            skolan och omsorgen försvinna. Det minskar rättvisan. Med en moderatstyrd
            regering skulle avgiften till a-kassan höjas med mer än 2 000
          </note>
          <note>
            kr per person. Det ökar också orättvisorna. Med en moderatstyrd
            regering skulle arbetsmarknadspolitiken skäras ned med resurser
            motsvarande 60 000 personer som inte längre skulle få arbetsmarknadsutbildning
            och annan meningsfull aktivitet. Det ökar också orättvisorna,
            och det ökar arbetslösheten.
          </note>
          <note>
            Sammantaget skulle en moderat politik såsom den framställs i
            reservationerna öka arbetslösheten med bortåt 3 %. Det skulle
            innebära långt över 100 000
          </note>
          <note>
            fler arbetslösa som ett resultat av den moderata politiken. Men
            inte nog med det. Med en moderatstyrd regering skulle nivån i
            a-kassan, ersättningen i akassan, sjukförsäkringen och föräldraförsäkringen
            sänkas från 80 % till 75 %. De arbetslösa, de sjuka och de föräldralediga
            skulle straffas ytterligare.
          </note>
          <note>
            Med en moderatstyrd regering skulle däremot höginkomsttagarna
            få en tio gånger så stor skattesänkning som en låginkomsttagare.
            Det har Folkpartiets och Centerpartiets företrädare ibland satt
            frågetecken för. Det vore hälsosamt att få ett klart besked från
            Folkpartiet och Centern om de tänker acceptera den moderata linjen
            om tio gånger så stora skattesänkningar för höginkomsttagare som
            för låginkomsttagare. I sin reservation kallar Moderaterna sin
            politik för en politik för människor, men det handlar egentligen
            om en politik för ett fåtal rika.
          </note>
          <note>
            De borgerliga partierna har lagt fram en rad förslag på arbetsmarknadsområdet
            som skulle skrota den framgångsrika arbetsmarknadspolitik som
            har halverat arbetslösheten de senaste åren. Det är märkligt att
            se hur även andra borgerliga partier nu har tagit intryck av det
            mycket aggressiva angreppet på arbetsmarknadspolitiken som Moderaterna
            står för.
          </note>
          <note>
            Centerpartiet vill t.ex. skära ned resurserna till arbetsmarknadspolitiken
            med 10 miljarder kronor. Det motsvarar 50 000 platser i Kunskapslyftet
            och arbetsmarknadsutbildningarna. 50 000 arbetslösa skulle inte
            längre få chans till en utbildning om Centerpartiet fick sin vilja
            igenom.
          </note>
          <note>
            Folkpartiet vill slopa hela Arbetsmarknadsstyrelsen. Man tycker
            att servicefunktionen i arbetsmarknadspolitiken ska privatiseras.
            Servicefunktionen är väl arbetsförmedlingen, och den ska privatiseras.
            Jag hörde Lars Leijonborg bli tillfrågad om vad som skulle hända
            med arbetsförmedlingen i glesbygden om det bara skulle bli privata
            lösningar. Då var Lars
          </note>
          <note>
            Leijonborg för en gångs skull väldigt tydlig i sitt svar och
            sade: Det får väl marknaden lösa.
          </note>
          <note>
            Jag skulle vilja se folkpartiledaren försvara det uttalandet
            i Norrlands inland. Jag har svårt att se att det finns en marknad
            för privata arbetsförmedlingar i många av de mest utsatta arbetslöshetsregionerna
            i vårt land. Där arbetsmarknadspolitiken behövs allra bäst vill
            Folkpartiet lämna de arbetslösa utan skyddsnät. De ska utsättas
            för marknadens bedömning av om det finns möjligheter att starta
            någon form av privat arbetsförmedling.
          </note>
          <note>
            Det är faktiskt ett ganska bra exempel på hur
          </note>
          <note>
            Folkpartiet blir alltmer nyliberalt. Vad hände med socialliberalismen,
            Karin Pilsäter?
          </note>
          <note>
            Moderaterna vinner ändå tävlan mot Centern och
          </note>
          <note>
            Folkpartiet. De är mest extrema. De vill halvera anslagen till
            arbetsmarknadspolitiken. Ersättningsnivåerna ska sänkas, arbetsförmedlingarna
            privatiseras och Kunskapslyftet och arbetsmarknadsutbildningarna
            ska slopas helt.
          </note>
          <note>
            Hela den borgerliga insatsen handlar helt enkelt om att man hotar
            den svenska välfärdsmodellen. Men man hotar inte bara den svenska
            välfärdsmodellen, utan man hotar också den ekonomiska stabilitet
            som mödosamt har byggts upp under 90-talet efter det borgerliga
            regeringshaveriet i ekonomin 1991-1994.
          </note>
          <note>
            Nu vill Moderaterna sänka skatterna med 110
          </note>
          <note>
            miljarder fram till år 2004. Samtidigt vill Centern satsa på
            jordbruket, Folkpartiet vill genomföra en stor handikappreform
            och Kristdemokraterna vill göra en stor infrastruktursatsning.
            Det är helt enkelt en kalkyl som inte går ihop.
          </note>
          <note>
            Jag ägnade mitt favoritblad, Grönköpings
          </note>
          <note>
            Veckoblad, några minuter för ett tag sedan. På första sidan såg
            jag en ganska bra koppling till vår budgetdebatt. Under rubriken
            Borgerlig skuggbudget! stod det i Grönköpings Veckoblad: "Knappt
            har kalenderåret tagit sin egentliga början, förrän budgetåret
            begåvats med två budgetförslag. Senast i denna dubbla rad är den
            borgerliga oppositionens skuggbudget, som å klassiskt vis förenar
            låga inkomster med höga utgifter."
          </note>
          <note>
            Det är visserligen en skämtsam tidning, men de har oftast väldigt
            rätt i sina, inte bara skämtsamma utan mycket pricksäkra, kommentarer.
          </note>
          <note>
            Det betänkande som riksdagen nu ska fatta beslut om är ett bra
            betänkande från finansutskottet. Det innehåller en politik för
            ökad rättvisa och trygghet.
          </note>
          <note>
            Det är en politik för barnen och deras familjer, för de äldre
            och för förbättringar i arbetslivet. Den innehåller en lång rad
            reformer för grupper som har det svårt.
          </note>
          <note>
            Det är en politik för utveckling och jämlikhet. Det är en politik
            som vi kan vara stolta över. Jag ser fram emot en spännande debatt
            på grundval av de många rättvisereformer som finns i vårpropositionen.
          </note>
          <note type="speaker">
            Anf. 45 MATS ODELL (kd) replik:
          </note>
          <note>
            Fru talman! Jag tycker att finansministern tar en risk när han
            upphöjer Grönköpings Veckoblad och det som står där till något
            väldigt träffsäkert. Det drabbar ju honom själv i allra högsta
            grad. Men det är inte säkert att hans medarbetare har valt ut
            just de delarna när de framhåller Grönköpings Veckoblad som ett
            sanningsvittne i det här sammanhanget.
          </note>
          <note>
            Nu säger Bosse Ringholm att de borgerliga partierna inte vill
            halvera socialbidragsberoendet. Nej, vårt mål är att avveckla
            socialbidragsberoendet. I den kristdemokratiska motionen har vi
            t.ex. ett särskilt avsnitt om att man ska bryta bidragsberoendet.
            Individer och familjer måste få bestämma mer själva.
          </note>
          <note>
            Låt mig ta ett konkret exempel. Regeringen har ju hittills haft
            en tillfällig skattereduktion för låginkomsttagare på 1 320 kr
            per år. Vi kristdemokrater har i vårt alternativ en skattereduktion
            för låginkomsttagare på 3 600 kr per år. Vittnar inte det om en
            ambition att stärka vanliga hushålls egna muskler och minska bidragsberoendet?
            Er skattereduktion för låginkomsttagare är tillfällig, Bosse Ringholm.
            Den kommer att fasas ut i och med att detta kalenderår löper ut.
            Hur kommer det att bli med den saken?
          </note>
          <note>
            Kommer ni att komma tillbaka med detta? Eller kommer ni att försämra
            situationen och höja skatten för låginkomsttagare? Det blir ju
            följden av den politik som ni nu driver.
          </note>
          <note>
            Låt mig sedan gå över till fastighetsskatten. Det har ju faktiskt
            hänt någonting på den punkten. Landets regeringschef Göran Persson
            har satt ned foten.
          </note>
          <note>
            Han sade här i måndags att han inte kommer att acceptera att
            folk ska behöva flytta från sina hem. Det svarade han på en fråga
            från Alf Svensson. Han har alltså gått in på Bosse Ringholms område.
            Nu är min fråga: Är Bosse Ringholm nu i färd med att bereda ett
            nytt lagförslag på det här området som gör att människor slipper
            flytta från sina hem? Eller ska de först få flytta, och därefter
            ska Bosse Ringholm ta itu med frågan? Är en förändring av skatteuttaget
            på fastigheter på väg? Det har ju dessutom ökat. Det ligger inte,
            som det bl.a. har sagts tidigare i debatten, kvar på samma nivå.
            Det är en miljard mer än vad ni har räknat med i skatteuttag.
          </note>
          <note>
            Anf. 46 Finansminister BOSSE RING-
          </note>
          <note>
            HOLM (s) replik:
          </note>
          <note>
            Fru talman! Låt mig ett ögonblick uppehålla mig vid det bekymmer
            som Mats Odell har när det gäller
          </note>
          <note>
            Grönköpings Veckoblad. Jag har undanhållit Mats
          </note>
          <note>
            Odell och kammaren en kanske ännu värre sanning som jag också
            hittade i samma tidning under rubriken
          </note>
          <note>
            Ökade anslag trots minskade intäkter! Där står: "Den borgerliga
            skuggbudgeten aviserar skattesänkningar å inte mindre än 700 miljoner
            kronor. Detta får ses som en stor framgång med tanke å att kommunens
            skatteintäkter i dag bara är drygt 550 miljoner."
          </note>
          <note>
            Det är ungefär vad det handlar om från det borgerliga hållet
            och från Kristdemokraternas sida. Det ska gärna vara mer utgifter
            och mindre inkomster. Att det inte går ihop såg vi när Mats Odell
            satt i regeringen i början av 1990-talet.
          </note>
          <note>
            Jag kan försäkra Mats Odell om att den typen av rättvisa skattereformer
            som har genomförts de två senaste åren, när regeringen har sänkt
            skatten för låginkomsttagare och vanliga inkomsttagare två år
            i rad, kommer vi att fortsätta med om det finns förutsättningar
            när vi diskuterar budgetpropositionen i höst. Det handlar om vilket
            realekonomiskt utrymme som finns. Om det finns ett sådant realekonomiskt
            utrymme är det naturligtvis låg- och medelinkomsttagare som vi
            i första hand har i tankarna.
          </note>
          <note>
            Mats Odell får gärna svara på min fråga. Tycker
          </note>
          <note>
            Kristdemokraterna och Mats Odell att det är bra med skattesänkningar
            som är tio gånger större för höginkomsttagare än för låginkomsttagare?
            Tycker Mats
          </note>
          <note>
            Odell att det är bra att man slopar hela statsskatten för höginkomsttagarna,
            såsom Moderaterna föreslår? Det är en fråga som har blivit hängande
            i luften.
          </note>
          <note>
            Sedan noterar jag att Mats Odell inte tyckte att det räckte med
            att vi skulle halvera socialbidragsberoendet. Han hade som ambition
            att det skulle vara noll, dvs. ingenting alls. Det vore intressant
            att höra om han hade någon idé eller något förslag på hur detta
            skulle kunna gå till. Alla andra politiska förslag som han har
            kommer snarare att öka socialbidragsberoendet. Alla de människor
            som i dag får del av arbetsmarknadspolitiken skulle i fortsättningen
            hamna utanför arbetsmarknadspolitiken. De skulle bli arbetslösa
            och många gånger socialbidragsberoende med Kristdemokraternas
            reformförslag.
          </note>
          <note type="speaker">
            Anf. 47 MATS ODELL (kd) replik:
          </note>
          <note>
            Fru talman! Jag undrar hur alla de människor runtom i vårt land
            som i dag känner en fasa över att få flytta från sina hem upplever
            att landets finansminister står och läser ur Grönköpings Veckoblad
            och vägrar att svara på en mycket berättigad och akut fråga för
            hundratusentals människor i Sverige.
          </note>
          <note>
            Kommer Bosse Ringholm att följa upp det nya löfte som landets
            statsminister har givit att ingen ska behöva flytta från sitt
            hem? Kommer han att följa upp det?
          </note>
          <note>
            Sluta att läsa ur Grönköpings Veckoblad! Svara på en fråga som
            har högsta aktualitet för många människor i vårt land!
          </note>
          <note>
            Anf. 48 Finansminister BOSSE RING-
          </note>
          <note>
            HOLM (s) replik:
          </note>
          <note>
            Fru talman! Jag kan ge Mats Odell och alla andra ett mycket tydligt
            svar. Det är inget nytt svar. Mats
          </note>
          <note>
            Odell känner väl till svaret på frågan. Regeringen kommer inom
            kort att lägga ett förslag om en begränsningsregel som kommer
            att innebära att minst
          </note>
          <note>
            150 000 personer kommer att få rejält sänkt fastighetsskatt i
            de allra flesta fall och många gånger en kraftig begränsning av
            fastighetsskatten. Den grupp det oftast handlar om är låginkomsttagare
            och pensionärer med mycket låga pensioner, som kommer att gynnas
            av begränsningsregeln.
          </note>
          <note>
            I samband med att vi ska ha en diskussion inför höstens budgetproposition
            ser vi självfallet över alla skatteområden, även fastighetsskatteområdet
            inklusive förmögenhetsskatten, på det sätt vi gjorde i höstas.
          </note>
          <note>
            Vi förelår en minskning av förmögenhetsskatten. I
          </note>
          <note>
            dag är det 200 000 färre personer som betalar förmögenhetsskatt
            än förra året. Det är ett resultat av den budgetproposition som
            regeringen med stöd av
          </note>
          <note>
            Vänsterpartiet och Miljöpartiet lade fram i höstas och som innebar
            en förbättring för hundratusentals människor när det gäller förmögenhetsskatten
            och fastighetsskatten. Vi kommer naturligtvis att utöver begränsningsregeln
            följa upp de effekter som fastighetsskatten har och återkomma
            även till det.
          </note>
          <note type="speaker">
            Anf. 49 AGNE HANSSON (c) replik:
          </note>
          <note>
            Fru talman! Lyssna, Bosse Ringholm, till de pensionärer som har
            fått en 100-procentig höjning av taxeringsvärdena! Försök att
            lyssna på vad de tycker om begränsningsregeln.
          </note>
          <note>
            Det här är en offensiv budget för rättvisa, sades det. Det är
            nästan ett hån mot de sämst ställda. Jag håller med att det första
            viktiga för de sämst ställda är att sanera statsfinanserna. Det
            har vi gjort. Det är viktigt. Men det gäller att gå vidare.
          </note>
          <note>
            Jag kan svara på frågan om en halvering av socialbidragen. Lyssna!
            Vi är beredda att göra det och att gå längre. Vi har lagt ett
            förslag som socialdemokraterna har avvisat här i riksdagen om
            en skattesänkning för låg- och normalinkomsttagare som innebär
            att alla som har en pension eller inkomst från
          </note>
          <note>
            20 000 kr och nedåt kommer att få en skattesänkning på mellan
            300 kr och 500 kr i månaden. Ska man kompensera det med höjd pension
            eller med bidrag får man öka dem med minst 7 000 kr per individ.
            Det är fullständigt omöjligt ur samhällsekonomiskt perspektiv.
          </note>
          <note>
            Nu vill socialdemokraterna och regeringen gå vidare. Det som
            finansministern kallar rättvisa är att man inför en maxtaxa som
            gynnar dem som har det bäst och att man höjer taken för dem som
            har mycket.
          </note>
          <note>
            De som inget har får ingenting.
          </note>
          <note>
            Skillnaderna har ökat dramatiskt. Jag pekade på det i mitt tidigare
            inlägg. Jag vill ge socialdemokraterna en eloge. Ni är duktiga
            på att tillsammans med folkrörelsepartiet Centern sanera samhällsekonomin.
          </note>
          <note>
            Men ni är fullständigt odugliga på att regera i högkonjunktur
            med två andra kravmaskiner.
          </note>
          <note>
            Hur ska finansministern öka tillväxten och börja tänka på de
            sämst ställda med ökade bidrag och ökade skatter?
          </note>
          <note>
            Anf. 50 Finansminister BOSSE RING-
          </note>
          <note>
            HOLM (s) replik:
          </note>
          <note>
            Fru talman! Jag kan dela uppfattningen att Centerpartiet och
            regeringen tidigare har bidragit till att sanera landets ekonomi.
            Men det hade också varit en väldig fördel om Centerpartiet hade
            velat ansluta sig till de många rättviseförslag som finns i vårbudgeten.
          </note>
          <note>
            Jag känner oro för att Centerpartiet snarare drivs högerut eftersom
            man i den gemensamma reservationen med övriga borgerliga partier
            inte har gett sin anslutning till några rättviseförslag. Om nu
            både Mats
          </note>
          <note>
            Odell och Agne Hansson här säger att de egentligen tycker att
            det är bra om man kan minska socialbidragsberoendet, varför kan
            man då inte skriva det i den gemensamma reservationen? Varför
            kan man inte skriva det i Centerns egen reservation? Det finns
            ju ingenting om detta. Jag betraktar det helt enkelt som ett ointresse.
          </note>
          <note>
            När det gäller fastighetsskatten tycker jag att det är en viktig
            poäng att inte minst de som bor på landsbygden och i mindre orter
            och städer får en skattesänkning med det fastighetsskatteförslag
            som nu finns och som riksdagen beslutar om. Det är grupper som
          </note>
          <note>
            Centerpartiet i vanliga fall tycker bör få ökade resurser eftersom
            det många gånger är grupper som har ganska små inkomster. Men
            de verkar Agne Hansson helt ha glömt bort. Han har inte riktigt
            tagit till sig att den halva av svenska folket som får en sänkt
            fastighetsskatt finns på de mindre orterna och på landsbygden.
            Det tror jag är en bra rättvisereform och en bra förstärkning
            av den regionala situationen. Det kan bidra till att öka den regionala
            balansen.
          </note>
          <note>
            Får jag till sist säga något när det gäller utsatta grupper.
            En grupp som verkligen är utsatt är de arbetslösa. Det smärtar
            mig att Centerpartiet nu har hamnat i Folkpartiets och Moderaternas
            stora angrepp på arbetsmarknadspolitiken. Det kommer att drabba
            många tusentals människor i vårt land.
          </note>
          <note type="speaker">
            Anf. 51 AGNE HANSSON (c) replik:
          </note>
          <note>
            Fru talman! Det är självklart, finansministern, att om det hade
            funnits några rättviseförslag att ansluta sig till i den här vårpropositionen
            hade vi gjort det.
          </note>
          <note>
            Vi tycker att ett förslag är bra. Det är höjningen av golvet
            i arbetslöshetsförsäkringen. Det är rätt fördelningspolitisk profil.
            Men att höja tak för de som har det bäst och att undvika att öka
            rättvisan efter en saneringsperiod utan vidga klyftorna socialt
            och regionalt är ingen bra politik för att lägga grunden för en
            uthållig tillväxt och en stark ekonomi för framtiden.
          </note>
          <note>
            Det är det som är det viktigaste. En svag ekonomi med ökade bidrag
            drabbar i slutändan bara de svaga.
          </note>
          <note>
            Så till arbetsmarknadspolitiken. Vi vill att alla ska sättas
            i jobb och inte gå i åtgärder. Det är därför vi vill ta bort bidragsfällorna
            så att det blir lönsamt att gå från arbetslöshet till arbete.
            Då har var och en möjlighet att växa utifrån sina egna förutsättningar
            i stället för att bli bidragsberoende.
          </note>
          <note>
            Den politik som finansministern bedriver, att höja t.ex. barnbidragen
            med 100 kr så att de som inte har socialbidrag och bostadsbidrag
            får en standardhöjning medan de andra lämnas utanför, tycker inte
            vi är rättvist. Det är därför vi med ett rättvist skattesystem
            vill rätta till rättvisan. Jag är förvånad över att socialdemokraterna
            lägger en proposition som så entydigt ökar de regionala och sociala
            klyftorna.
          </note>
          <note>
            En gång till: Hur ska finansministern tillgodose den långsiktiga
            tillväxten genom att öka de offentliga utgifterna, som kräver
            ökade skatter, som ger Sveriges ekonomi ökad sårbarhet?
          </note>
          <note>
            Anf. 52 Finansminister BOSSE RING-
          </note>
          <note>
            HOLM (s) replik:
          </note>
          <note>
            Fru talman! Ett bra sätt att öka tillväxten i Sverige är att
            se till att vi har kompetent arbetskraft i våra företag, att se
            till att vi har väl utbildad arbetskraft.
          </note>
          <note>
            Därför är det anmärkningsvärt, Agne Hansson, att
          </note>
          <note>
            Centerpartiet föreslår att 50 000 personer inte ska få den arbetsmarknadsutbildning,
            det kunskapslyft, den yrkesutbildning de behöver för att bli den
            kompetenta arbetskraft som efterfrågas på arbetsmarknaden. Det
            är verkligen en antirättvisepolitik som Centern företräder på
            det området.
          </note>
          <note>
            När Agne Hansson säger att Centern gärna hade anslutit sig om
            det hade funnits några rättviseförslag i vårpropositionen undrar
            jag om han har tänkt igenom vad han säger. Det finns i vårpropositionen
            förslag om förbättrat stöd för barnfamiljerna, de barnfamiljer
            som exempelvis får garantibidrag. Det är väl en rättvisereform.
            Det borde Centern kunna uppfatta som en rättvisereform.
          </note>
          <note>
            Det finns, som Agne Hansson säger, ett förslag om att höja golvet
            i a-kassan. Det är bra att Centern stöder det. Det finns förslag
            om att öka ersättningen till sjukvården med ganska många miljarder
            kronor.
          </note>
          <note>
            Det ökar väl rättvisan för de sjuka och ger dem större möjligheter
            till vård? Det är väl ett rättviseförslag som Centern skulle kunna
            stödja?
          </note>
          <note>
            Det finns förslag om att öka insatserna för tandvårdsförsäkringen.
            Det är väl också ett rättviseförslag som Centern skulle kunna
            stödja?
          </note>
          <note>
            Jag är förvånad över att Centern har tagit så starka intryck
            av Moderata samlingspartiet och Folkpartiet att man följt med
            på vagnen som innebär att man lägger förslag som gör att vi tappar
            50 000 utbildningsplatser. Det är 50 000 arbetslösa som ska förmenas
            rätt till utbildning och en chans till ett bra yrke för framtiden.
            Det är inte den gamla Centern.
          </note>
          <note type="speaker">
            Anf. 53 GUNNAR HÖKMARK (m) replik:
          </note>
          <note>
            Fru talman! Den ekonomiska politik vi nu ser präglas inte av
            rättfärdighet. Tvärtom driver den fram en tyngre skattebelastning
            på låg- och medelinkomsttagare, på pensionärer och andra som inte
            hör till vad som kallas rörliga skattebaser. I stället sänker
            man skatten för miljardärer och utländska höginkomsttagare.
          </note>
          <note>
            Eftersom Bosse Ringholm har gett det tydliga beskedet att regeringen
            inte tänker ändra fastighetsskattens inriktning vill jag fråga:
            Vari ligger det rättvisa i en fastighetsskatt som leder till stora
            höjningar för poliser, lärare, förskollärare, sjuksköterskor,
            brandmän och mängder av andra människor i våra storstadsregioner
            och andra delar av landet?
          </note>
          <note>
            Finansministern sade alldeles nyss att det är rättfärdigt. Förklara
            för alla människor som nu drabbas av den höjda fastighetsskatten:
            Vari ligger det rättfärdiga i detta? Vari ligger det rättfärdiga
            i att människor inte ska kunna bo kvar? Vari ligger det rättfärdiga
            i att pensionärer som har sparat i hela sitt liv inte ska kunna
            bo kvar i sitt eget hem? Förklara det. Hymla inte om att ni slår
            vakt om äldre människor i det svenska samhället, för det gör ni
            inte. Ni slår vakt om de stora systemen.
          </note>
          <note>
            Fru talman! Det är typiskt och ett alltför tydligt uttryck för
            denna regerings förhållning till den ekonomiska politiken att
            finansministern ägnar sig åt att läsa högt ur Grönköpings Veckoblad
            när vi har ekonomisk-politisk debatt. Risken är möjligtvis att
            ingen märker det. Det hade varit rimligt att finansministern hade
            resonerat om några av de ekonomisk-politiska problem som vi har
            i Sverige.
          </note>
          <note>
            Det hade varit rimligt om finansministern hade nämnt det faktum
            att det är ett bekymmer att vi har en rekordhög arbetslöshet i
            högkonjunktur och resonerat om vad det innebär för hushållen med
            den kronförsvagning som är ett uttryck för att den svenska ekonomin
            släpar efter. Svenska hushåll har förlorat mer i köpkraft än de
            nya bidrag ni nu föreslår. Svenska hushåll kommer att förlora
            mer på den inflationen än vad någon tidigare trott.
          </note>
          <note>
            Anf. 54 Finansminister BOSSE RING-
          </note>
          <note>
            HOLM (s) replik:
          </note>
          <note>
            Fru talman! Jag har full förståelse för att det är pinsamt utifrån
            Gunnar Hökmarks aspekt att konstatera att vi de senaste åren har
            haft en väldigt god tillväxt i Sverige. Enligt Gunnar Hökmarks
            moderata teorier skulle det ju inte kunna inträffa att man under
            en socialdemokratisk regering som driver reformpolitik kan ha
            både låg inflation och god tillväxt och pressa tillbaka arbetslösheten.
            Det är en ekvation som vi har fått att gå ihop, men som Gunnar
            Hökmark har dömt ut redan innan projektet började. Jag inser att
          </note>
          <note>
            Gunnar Hökmark bara tycker att det är jobbigt och pinsamt att
            behöva konstatera att det har gått bra för
          </note>
          <note>
            Sverige.
          </note>
          <note>
            Jag inser också att Gunnar Hökmark inte är särskilt intresserad
            av några rättvisereformer. Det är väl därför Gunnar Hökmark föreslår
            att höginkomsttagarna ska få tio gånger mer skattesänkning än
            låginkomsttagarna. Det är väl därför Gunnar Hökmark inte heller
            vill kommentera den delen.
          </note>
          <note>
            När det gäller bostadspolitiken och skattepolitiken vill jag
            säga att grunden till att vi de senaste åren har haft en snabb
            prisstegring på småhus, inte minst i
          </note>
          <note>
            Stockholmsområdet, är att det inte byggs några bostäder av Gunnar
            Hökmarks partivänner i Stockholms stadshus och andra kommuner
            i Stockholms län.
          </note>
          <note>
            Hade man byggt mer bostäder och haft ett större utbud av bostäder
            hade vi inte haft den snabba prisstegringen. Det är den huvudsakliga
            orsaken till att vi har haft en så väldigt kraftig prisstegring
            på småhus i storstadsområdena. Det har naturligtvis i sin tur
            lett till att vi också har fått en fastighetstaxering som vi har
            behövt justera.
          </note>
          <note>
            Vi har sänkt fastighetsskatten från 1,5 % till
          </note>
          <note>
            1,2 %. Vi införde en särskild begränsningsregel för just de grupper
            som har det svårast. Vi är naturligtvis beredda att gå vidare
            och se om det finns något ytterligare man kan göra på det här
            området inför höstens budgetproposition.
          </note>
          <note>
            Jag är ganska övertygad om att det förslag som vi inom kort ska
            lägga om den s.k. begränsningsregeln kommer att gynna ungefär
            150 000 personer.
          </note>
          <note>
            Alla de 120 000 som ska bli arbetslösa, Gunnar
          </note>
          <note>
            Hökmark, varför överger Moderaterna dem?
          </note>
          <note type="speaker">
            Anf. 55 GUNNAR HÖKMARK (m) replik:
          </note>
          <note>
            Fru talman! Finansministern har en vana att bara kasta ur sig
            påståenden och sedan upprepa dem. Jag tycker att han borde ha
            lärt sig av Ahleniusaffären att saker och ting inte blir mer trovärdiga
            bara för att man upprepar dem gång på gång utan att lyssna på
            vad andra säger och vad verkligheten innebär.
          </note>
          <note>
            Det mest bekymmersamma när vi i dag diskuterar den ekonomiska
            politiska inriktningen är att vi uppenbarligen har en finansminister
            som över huvud taget inte har någon reflexion över vad den flytande
            devalveringsutvecklingen innebär, som inte har sagt någonting
            om att den svenska kronan har urholkat välståndet för svenska
            hushåll med drygt 10 % bara under det senaste året, som inte ser
            något problem i det växande inflationstryck som detta skapar,
            som över huvud taget inte har resonerat om vad det innebär att
            vi går ut ur en högkonjunktur med en rekordhög arbetslöshet. Då
            blir det så att man tramsar och upprepar påståenden.
          </note>
          <note>
            För finansministerns information vill jag tala om att vi moderater
            i vårt skatteförslag har tyngdpunkten på en sänkning av skatten
            för låg- och medelinkomsttagare, och vi ser också till att de
            slipper den fastighetsskattehöjning som ni har. Vi börjar avveckla
            fastighetsskatten och vi ser till att slå vakt om de grupper i
            det svenska samhället som allra mest behöver stöd.
          </note>
          <note>
            Jag tror inte att finansministern säger fel om moderat politik
            på grund av illvilja. Jag tror inte att det är av illvilja som
            finansministern citerar fel, utan jag tror att finansministern
            helt enkelt har ägnat alltför lite tid åt att studera vad andra
            säger och tycker och alltför lite tid åt att följa den verklighet
            som finns omkring oss. Om finansministern hade gjort det hade
            han känt till lite mer om effekten av fastighetstaxeringen. Då
            hade finansministern kunnat resonera mer om arbetslösheten och
            kanske haft något att säga i riksdagen både om det växande inflationstrycket
            och kronkursens utveckling som riskerar att leda till lägre tillväxt
            och fortsatt hög arbetslöshet i Sverige. Det hade varit mer rimligt
            att resonera om det än att citera ur Grönköpings Veckoblad. I
            sanningens namn, Bosse Ringholm, det var nästan ingen som märkte
            citattecknen.
          </note>
          <note>
            Anf. 56 Finansminister BOSSE RING-
          </note>
          <note>
            HOLM (s) replik:
          </note>
          <note>
            Fru talman! Det kan ju bero på att jag citerade det man skrev
            om den borgerliga politiken.
          </note>
          <note>
            Gunnar Hökmark hade en kort replik, men han lyckades ändå inte
            hålla ihop två tankar. Han började med att säga att jag inte bryr
            mig om att lyssna på vad oppositionen säger, och han slutade med
            att säga att jag lyssnar för mycket på oppositionen och inte bryr
            mig om vad som händer i verkligheten runt omkring.
          </note>
          <note>
            Det är möjligt att oppositionen inte tillhör verkligheten runt
            omkring. Det får Gunnar Hökmark bedöma.
          </note>
          <note>
            Jag konstaterar bara att det stora hotet mot den svenska ekonomin
            och mot den tillväxt och goda utveckling vi haft under de senaste
            åren ligger framför allt i att vi skulle få tillbaka den typ av
            skattepolitik och ekonomisk politik som de borgerliga förde i
            början av 1990-talet. Det ledde till ett samhällsekonomiskt och
            statsfinansiellt haveri.
          </note>
          <note>
            Det är den stora risken för den framtida ekonomiska utvecklingen
            i vårt land.
          </note>
          <note>
            Det är inte bara frågan om att riskera stabiliteten i den ekonomiska
            politiken. Det är också en fråga om att riskera att få tillbaka
            orättviseinslag av betydande mått. Jag är förvånad över att Gunnar
            Hökmark inte med ett ord vill beröra det faktum att om man lägger
            ihop de olika moderata förslagen skulle ytterligare minst 3 %
            av arbetskraften bli arbetslös. 100 000-
          </note>
          <note>
            120 000 personer skulle bli utan sysselsättning. Det är resultatet
            av den moderata politiken på olika områden.
          </note>
          <note>
            Man kan säga att folk får ta hand om sin egen situation och ta
            egna initiativ och eget ansvar. Men utifrån min socialdemokratiska
            värdering är det inte värdigt ett modernt välfärdssamhälle att
            överge de arbetslösa på det sättet.
          </note>
          <note>
            Jag kan konstatera att Gunnar Hökmark har lyckats i ett avseende,
            nämligen att påverka sina kolleger i en del andra borgerliga partier
            så att de också omfattar en del av den här mycket aggressiva arbetsmarknadspolitiken
            som radikalt skulle öka arbetslösheten i
          </note>
          <note>
            Sverige om den kom till utförande.
          </note>
          <note type="speaker">
            Anf. 57 KARIN PILSÄTER (fp) replik:
          </note>
          <note>
            Fru talman! Vi fick en mycket intressant demonstration av Bosse
            Ringholm på att Gunnar Hökmark faktiskt hade rätt när han sade
            att Bosse Ringholm lyssnar väldigt lite på vad oppositionen säger.
            Det är nog bara att följa protokollet. Där kommer det att framgå.
          </note>
          <note>
            Jag blir också lite förvånad när Bosse Ringholm säger att det
            är vi i Folkpartiet som har tagit intryck av den aggressiva arbetsmarknadspolitiken.
          </note>
          <note>
            I vanliga fall är vi i de här debatterna vana vid att få höra
            att det är vi som är värst. I så fall är det kanske vi som har
            influerat Moderaterna i den delen.
          </note>
          <note>
            Det intressanta med vår aggressivitet när det gäller arbetsmarknadspolitiken
            är att nutidshistorien ger vid handen att också majoriteten här
            är åtminstone ganska aggressiv. I budgetpropositionen för innevarande
            år föreslår regeringen 63 miljarder till arbetsmarknadspolitiken.
            I vårpropositionen har det sänkts till 59 miljarder. Därmed har
            man faktiskt mer än halvvägs gått oss till mötes i aggressivitet.
            Är inte det lite intressant?
          </note>
          <note>
            Sanningen är väl att regeringen inte är helt omedveten, även
            om det låter så i debatten, om att det finns mycket stora problem
            på arbetsmarknaden, även om vi inte hör någonting om det i denna
            debatt. Väldigt många människor står utanför. Systemen stänger
            ute i stället för att släppa in. Det är där som vi vill förändra.
            Vi vill inte bita oss fast i myndighetsstrukturer, utan vi vill
            se till att det blir en sådan ordning att de människor som behöver
            hjälp för att komma in på arbetsmarknaden också kan få det.
          </note>
          <note>
            Ringholm exemplifierade med glesbygden. Jag kan ta ett storstadsexempel
            och nämna Rosengård, där arbetsförmedlingen flyttade. Man tyckte
            väl inte att de som bodde i Rosengård var tillräckligt intressanta.
            Det blev då en marknadslösning i form av att det kommunala bostadsföretaget
            MKB betalade för en privat arbetsförmedling. Det fungerade mycket
            bättre än den statliga arbetsförmedlingen någonsin hade gjort.
            Sådana exempel finns det på punkt efter punkt efter punkt.
          </note>
          <note>
            Jag skulle vilja fråga Bosse Ringholm: Är det så att allting
            i dag fungerar perfekt? Finns det inte något fog för att det på
            arbetsmarknadspolitikens område faktiskt behövs radikala förändringar?
          </note>
          <note>
            Anf. 58 Finansminister BOSSE RING-
          </note>
          <note>
            HOLM (s):
          </note>
          <note>
            Fru talman! I takt med att den socialdemokratiska arbetsmarknadspolitiken
            framgångsrikt bekämpat arbetslösheten, halverat den, har resurserna
            naturligtvis kunnat anpassas efter olika insatser för de program
            som finns i arbetsmarknadspolitiken. Men det är något helt annat
            än att, som Folkpartiet gör, i ett läge där vi vet att det finns
            en stor efterfrågan på arbetsmarknaden från företagen när det
            gäller att få tag i yrkesutbildad arbetskraft dra ned framför
            allt på utbildningsplatserna. När företagen säger att de vill
            ha mer kvalificerad arbetskraft drar Folkpartiet undan resurser
            motsvarande 50 000 utbildningsplatser. Vad är det för besked till
            Sveriges näringsliv, till Sverige företagare? Det är verkligen
            så mycket antitillväxtpolitik som man kan tänka sig!
          </note>
          <note>
            Vad vi behöver är ju snarast mer tillväxtpolitik för att se till
            att vi får en bra sysselsättningsutveckling som har ett egenvärde
            därför att fler människor kan få jobb men som också ger mer utrymme
            just för de rättvisereformer som Folkpartiet tydligen inte på
            något sätt vill kännas av.
          </note>
          <note>
            Jag frågade förut om Folkpartiet tycker att det är rimligt -
            vilket Moderaterna tycker - att en höginkomsttagare ska ha tio
            gånger så stor skattesänkning som låginkomsttagaren. Vidare undrar
            jag om den platta skatt - dvs. helt borttagen statsskatt för höginkomsttagarna
            - som Moderaterna förespråkar numera också är Folkpartiets linje.
            Lars Leijonborg har ju i olika sammanhang tagit avstånd från det
            men det är nu ett tag sedan. Jag har under senare tid inte hört
            någon deklaration vare sig från Karin Pilsäter eller från Folkpartiet,
            om det nu är så att man efter den gemensamma borgerliga reservationen
            kring skattepolitiken har ändrat kurs.
          </note>
          <note>
            Det är viktigt att komma tillbaka till Folkpartiets idé om att
            man i glesbygden kan privatisera arbetsförmedlingen och låta marknaden
            ta hand om arbetsförmedlingen där. Det tycker jag är ett hån mot
            stora delar av vårt land som har stora arbetslöshetsproblem och
            som definitivt skulle få mycket mindre resurser för att motverka
            arbetslösheten.
          </note>
          <note type="speaker">
            Anf. 59 KARIN PILSÄTER (fp) replik:
          </note>
          <note>
            Fru talman! Jag tror att vi ska vänta med den debatten till den
            dagen det finns tydliga förslag att diskutera i denna kammare.
            Vad vi nu gör är att vi diskuterar Bosse Ringholms hypoteser.
            Det är precis som i Bosse Ringholms 20-frågorsleken - vi förväntas
            ge svar om hur vi ställer oss till förslag som faktiskt inte finns
            ordentligt utarbetade. I vårpropositionen tar vi ju inte ställning
            till en enda av alla de s.k.
          </note>
          <note>
            rättvisereformer som Bosse Ringholm här räknar upp.
          </note>
          <note>
            Därför har vi ingen aning vare sig om vad de konkret innehåller
            eller om de över huvud taget blir av. Det är nog bättre att sköta
            den typen av debatter när vi vet vad förslagen innehåller.
          </note>
          <note>
            Vi kommer, även i denna kammare, att mycket tydligt redovisa
            exakt hur det här ska gå till men det är inte det som vi nu fattar
            beslut om. Dessutom räcker inte min talartid till för det. På
            samma sätt är det så att min tid i de här debatterna väl inte
            räcker till att tala om inte bara vad vi tycker utan också vad
            vi inte tycker. Här verkar det vara väldigt märkligt. Det verkar
            ju inte räcka med att man en gång talar om vad man inte tycker,
            utan det måste man upprepa med jämna mellanrum.
          </note>
          <note>
            Nej, det finns inget förslag från oss om att avskaffa statsskatten.
            Något sådant har heller inte tillkommit under mellantiden. Vi
            tycker nämligen inte att statsskatten ska avskaffas. Bosse Ringholm
            behöver inte fråga mig om det kanske i dag på eftermiddagen eller
            i morgon, utan det kan vi kanske vänta med ett tag.
          </note>
          <note>
            Vad jag i stället skulle vilja fråga är följande: Ser inte Bosse
            Ringholm några stora problem i att den riktiga arbetslösheten
            är mycket hög och att företagandet sjunker? När Bosse Ringholm
            här pratar om arbetslöshet handlar det om ifall man är i eller
            utanför arbetsmarknadspolitiska åtgärder. Vår poäng är att man
            genom en omläggning av arbetsmarknadspolitiken och företagarpolitiken
            ska kunna gå från arbetslöshet till jobb. Det är själva poängen,
            inte att man ska kunna gå in i och ut ur öppen arbetslöshet eller
            arbetsmarknadsåtgärder.
          </note>
          <note>
            Anf. 60 Finansminister BOSSE RING-
          </note>
          <note>
            HOLM (s):
          </note>
          <note>
            Fru talman! Vad som skett under de senaste åren är just att hundratusentals
            människor har gått från öppen arbetslöshet till jobb. Det är just
            det som är resultatet av den socialdemokratiska ekonomiska politiken.
            Inte minst gäller det de insatser som vi har gjort via arbetsmarknadspolitiken
            och Arbetsmarknadsverket. Utbildning först och sedan att kunna
            erbjuda företagen kvalificerad arbetskraft har det många gånger
            handlat om. Där, Karin Pilsäter, finns det utomordentligt goda
            resultat att redovisa.
          </note>
          <note>
            Jag uppskattar Karin Pilsäters mycket tydliga besked om att ni
            i Folkpartiet inte vill ha Moderaternas skatteförslag där man
            helt avskaffar statsskatten för höginkomsttagarna. Det är bra
            med ett så tydligt besked. Sedan säger Karin Pilsäter att vi kan
            vänta och se därför att det inte finns några utarbetade förslag.
            Jag förstår att vi kan vänta länge, och det är bra om vi kan vänta
            i många årtionden på det där utarbetade förslaget om avskaffad
            statsskatt därför att det förutsätter att Moderaterna skulle hamna
            i regeringsställning och behöva utarbeta ett sådant mer detaljerat
            förslag. Men det kan vi väl bespara oss för framtiden.
          </note>
          <note>
            Karin Pilsäter är den enda av de borgerliga företrädarna som
            inte talar om fastighetsskatten. Jag vet inte om det fanns en
            tanke bakom det. Ibland ställer jag frågan, och det finns kanske
            skäl att ställa den också här: Varför har vi fastighetsskatten
            över huvud taget och vad finns det för motiveringar?
          </note>
          <note>
            Jag har roat mig med att ta fram Anne Wibbles kompletteringsproposition
            från början av 90-talet där hon säger: Valet av skattesatsen 1,5
            % har ansetts stå i överensstämmelse med kraven på en likformig
            kapitalbeskattning.
          </note>
          <note>
            Sedan säger hon: Ett motiv för att ta ut fastighetsskatt har
            varit att denna ersätter en inkomstbeskattning av det i fastigheten
            nedlagda kapitalet. Fastighetsskatten för privatbostäder i form
            av småhus kan således ses som en skatt på, i princip, avkastning
            på eget kapital motsvarande den tidigare schablonintäkten.
          </note>
          <note>
            Det var en argumentering som Anne Wibble anförde för fastighetsskatten.
            Det är väl bra om Folkpartiet fortfarande står för den. Jag förstår
            att det är skälet till att det är skälet till att Karin Pilsäter
            i dagsläget inte ville beröra fastighetsskatten.
          </note>
          <note>
            Skillnaden är att vi nu har sänkt fastighetsskatten från 1,5
            % till 1,2 % - det var ju 1,5 % under den borgerliga tiden.
          </note>
          <note type="speaker">
            Anf. 61 YVONNE RUWAIDA (mp) replik:
          </note>
          <note>
            Fru talman! Jag vill börja med att tacka finansministern för
            ett gott samarbete i samband med den här budgetpropositionen.
            Men jag vill också blicka framåt. I dag ser vi en backlash när
            det gäller jämställdheten. Skillnaden mellan mäns och kvinnors
            löner ökar.
          </note>
          <note>
            Vi har ett konkret förslag till hur denna backlash ska minskas
            när det gäller kvinnors situation på arbetsmarknaden. Det handlar
            då om att införa antidiskrimineringsklausuler vid offentlig upphandling,
            om att använda statliga medel för att minska diskrimineringen
            av kvinnor och även av invandrare på arbetsmarknaden. Jag undrar
            hur finansministern ser på ett genomförande av det här förslaget.
          </note>
          <note>
            En annan oroande sak är den ökade stressen i samhället och de
            ökade sjukskrivningarna. Vi ser nu ökade utgifter - nästan en
            tredubbling av kostnaderna för sjukskrivningar på fyra år. Som
            vi ser saken är det både ekonomiskt och mänskligt viktigt att
            genomföra en arbetstidsförkortning. Jag vill återigen - den här
            diskussionen är ju gammal - fråga finansministern om hans inställning
            i fråga om att sänka normalarbetstiden.
          </note>
          <note>
            En annan fråga är konsumenternas ställning på marknaden. Vi hade
            ganska nyligen en konsumentpolitisk utredning som tog fram ett
            antal väldigt bra förslag när det gäller att stärka konsumentens
            ställning. Tyvärr återfinns inte de förslagen, nästan inga av
            dem, i den proposition som Britta Lejon kommer att lägga fram
            om konsumentpolitiken. Kan socialdemokraterna tänka sig att ta
            initiativ - det kostar lite pengar - för att stärka konsumenternas
            ställning på marknaden?
          </note>
          <note>
            Anf. 62 Finansminister BOSSE RING-
          </note>
          <note>
            HOLM (s):
          </note>
          <note>
            Fru talman! På den sista fråga som Yvonne Ruwaida ställer, om
            konsumentpolitiken, vill jag svara att vi självfallet är oerhört
            intresserade av att stärka konsumentens roll. Jag har haft anledning
            att belysa konsumentens roll i exempelvis bank- och finanssektorn.
            Det finns en hel del att göra på det området, och jag ser fram
            emot ett fortsatt arbete för att stärka konsumentens position.
          </note>
          <note>
            Det första som Yvonne Ruwaida tog upp gällde upphandlingsdiskussionen
            och lönebildningen. Vi har för närvarande ett betänkande som handlar
            om upphandling. Det får vi tillfälle att studera i höst och vinter
            och återkomma med förslag. Det är naturligtvis oerhört viktigt
            att vi kan använda den del av verksamheten som handlar om upphandling
            för att ställa miljökrav och andra krav som vi kan föra in i det
            här sammanhanget. Det tror jag också är ett viktigt samarbetsområde
            som jag kan se framöver i tiden.
          </note>
          <note type="speaker">
            Anf. 63 SIV HOLMA (v) replik:
          </note>
          <note>
            Fru talman! Jag ställde en fråga i mitt huvudanförande. Då var
            inte finansministern inne. Det var med anledning av att vi i Vänsterpartiet
            tycker att det är viktigt att sätta vård, skola och omsorg före
            skattesänkningar. I Långtidsutredningen, som behandlade skatter
            och offentlig konsumtion med sikte på 2015, antar man att den
            offentliga konsumtionen kommer att växa med i genomsnitt 1 % och
            hushållens disponibla inkomster med 2,5 %. I praktiken innebär
            det att den dominerande delen av tillväxten tas ut i privat konsumtion,
            bl.a. genom skattesänkningar.
          </note>
          <note>
            Då undrar jag om finansministern delar Vänsterpartiets uppfattning
            att det är viktigt att det ökade ekonomiska utrymmet för vård,
            skola och omsorg ska gå före framtida skattesänkningar.
          </note>
          <note>
            Anf. 64 Finansminister BOSSE RING-
          </note>
          <note>
            HOLM (s):
          </note>
          <note>
            Fru talman! Den linje som den socialdemokratiska regeringen har
            haft under hela 90-talet har ju varit att just välfärdssektorn,
            som vi kallar vård, skola och omsorg, ska gå först. Vi har lagt
            ned mycket resurser, framför allt sedan 1996, på att förstärka
            statsbidragen till kommuner och lansting för att just kunna bygga
            ut välfärdssektorn. Den värderingen finns fortfarande, så på den
            punkten har vi en gemensam uppfattning.
          </note>
          <note>
            De skattesänkningar som har genomförts de två senaste åren har
            varit i allra högsta grad riktade till grupper med låga och medelstora
            inkomster. Jag ser dem som skattereformer i rättvisans tjänst.
            De har ökar utrymmet för enskilda individer som i övrigt har haft
            ganska små ekonomiska omständigheter. Bakgrunden är naturligtvis,
            som är väl bekant, att vi under 1990-talet tvingades införa en
            del skatteskärpningar som ett led i budgetsaneringen. Det är rimligt
            att vi också återför de här resurserna, framför allt till låg-
            och medelinkomsttagarna, när det finns ekonomiskt utrymme.
          </note>
          <note type="speaker">
            Anf. 65 CARL FREDRIK GRAF (m):
          </note>
          <note>
            Fru talman! Just nu går det en väldigt tydlig skiljelinje mellan
            å ena sidan oss moderater, som vill att människor ska kunna bo
            kvar i sina hus och inte skattas bort från sitt boende, och å
            andra sidan finansministern, som här i kammaren ägnade viktig
            repliktid och anförandetid åt citera Grönköpings veckoblad i stället
            för att redovisa vilka förslag han avser att lägga fram för att
            folk ska kunna bo kvar i sina hus.
          </note>
          <note>
            I brev till uppretade, ledsna och besvikna villaägare har han
            försökt motivera fastighetsskatten med att om man väljer att hyra
            ut kan man ta ut en månadshyra som överstiger driftskostnaderna.
            Nu säger finansministern att man slipper detta mervärde. I stället
            har man en inkomst i form av det egna boendet. Det är en halsbrytande
            logik. Är det den logiken som motiverar fastighetsskatten för
            finansministern, så blir det än svårare att hur socialdemokraterna
            kan försvara de höga fastighetsskatterna.
          </note>
          <note>
            De allra flesta har ju inte ett hus för att hyra ut huset utan
            för att själva bo där. Det blir inte rimligt om man har ett ordinärt
            hus. Det gäller t.ex. lokföraren
          </note>
          <note>
            Lars Persson i Vaxholm, som jag träffade för några veckor sedan.
            Han betalar för år 2000 17 700 kr i skatt på sitt boende. I år
            beräknas skatten för fastigheten bli 33 600 kr. Det påstås att
            det ska komma en begränsningsregel. Om den begränsningsregeln
            skulle vara utformad ungefär i enlighet med departmentsstencilen
            skulle skatten minska till 25 500 för att sedan nästa år öka till
            28 000 igen.
          </note>
          <note>
            Hela agerandet kring fastighetsskatten gör att det finns anledning
            att rikta skarp kritik mot regeringen.
          </note>
          <note>
            Först häver man frysningen av taxeringsvärdena och skatten tillåts
            skjuta i höjden. Sedan börjar man att fundera på begränsningar.
            I dag är det sista dagen på riksmötet, och det finns fortfarande
            inget lagförslag om den begränsningsregel som faktiskt ska påverka
            människors inkomster i år. Kanske kommer det till hösten.
          </note>
          <note>
            Även om riksdagen fattar beslut någon gång framme i november
            kommer många enskilda medborgare inte att veta exakt vilken boendeskatt
            de ska betala för inkomståret 2001 förrän någon gång 2002.
          </note>
          <note>
            Begränsningsregeln bygger på att hushållens sammanlagda inkomst
            är känd. Det vet man rimligen först när inkomståret är slut. Självklart
            borde regeringen först ha lagt fram ett förslag om begränsningsregler
            och justeringar. Sedan kunde man, om man nu är så förtjust i att
            höja fastighetsskatten, göra det efteråt.
          </note>
          <note>
            Nu antydde finansministern någonting här i dag, fru talman. Förutom
            detta med begränsningsregeln sade han något om eventuellt ytterligare
            åtgärder. Det skapar alltså ytterligare osäkerhet. Kanske finns
            det en förhoppning men inga tydliga besked. Det är verkligen skrämmande
            att ha en sådan attityd till medborgarna.
          </note>
          <note>
            Nu tycker jag att systemet med begränsningsregel är fel. Det
            tar inte hänsyn till förmögenhetsskatten och inte till fritidshus.
            Det är allmänt komplicerat och oförutsägbart. Jag skulle gärna
            vilja fråga Arne
          </note>
          <note>
            Kjörnsberg, som kommer upp senare i denna debattrunda, hur denna
            begränsningsregel stämmer överens med intentionerna i vårbudgeten.
            Där står det: "På alla skatteområden är det därför angeläget att
            motverka undantags- och särregler för att undvika att skattebaserna
            urholkas."
          </note>
          <note>
            Mina andra fråga till Arne Kjörnsberg är: När kommer människor
            att kunna veta vilken boendeskatt de ska betala för inkomståret
            2001? Det är ett anständighetskrav att kunna ge ett tydligt besked
            på de punkten nu när vi närmar oss halvårsskiftet.
          </note>
          <note>
            Om vi moderater hade fått bestämma här i kammaren hade skatten
            för år 2001 varit 1 %. Halva markvärdet hade tagits med i underlaget.
            Sambeskattningen hade varit slopad och taxeringsvärdena frysta.
            Lars Persson i Vaxholm hade i stället för
          </note>
          <note>
            25 500 kr behövt betala ca 7 000 kr i boendeskatt. Vi moderater
            kommer naturligtvis att fortsätta arbeta för lägre boendeskatter
            här i riksdagen, det kan jag försäkra. Ett uttryck för att vi
            tycker att det är angeläget är ju att flera talare har tagit upp
            den här frågan under dagen.
          </note>
          <note>
            Fru talman! När det sedan gäller skattepolitikens inriktning
            i generella termer kan man konstatera att regeringen är mycket
            sökande. I den vårproposition vi nu behandlar finns inga skarpa
            förslag på skatteområdet. Det finns inte heller några tydliga
            indikationer på vad som ska komma i budgetpropositionen. Jag vet
            inte vad som motiverar denna vänta-och-se-politik -
          </note>
          <note>
            eller snarare är det kanske så att jag tror mig veta det.
          </note>
          <note>
            Regeringen vill till varje pris undvika nödvändiga skattesänkningar.
            Exemplet med vinskatten kan tjäna som vägledning för hur regeringen
            tänker. Först när yttre omständigheter blir tvingande börjar man
            röra sig lite grann i Finansdepartementet.
          </note>
          <note>
            Medborgarna är i behov av en inkomstskattereform som bl.a. syftar
            till att skatten ska tas ut efter försörjningsbörda. Våra förslag
            när det gäller skattelättnader för barnfamiljer är ett exempel
            på detta.
          </note>
          <note>
            Med vår politik får barnfamiljerna betydligt bättre möjligheter
            att klara sin vardag.
          </note>
          <note>
            ? Det höjda grundavdraget gör att upp till 36 000
          </note>
          <note>
            kr av en inkomst blir skattefri.
          </note>
          <note>
            ? Förvärvsavdraget leder till ett ökat arbetsutbud.
          </note>
          <note>
            En extra ansträngning lönar sig.
          </note>
          <note>
            ? Grundavdraget för barn gör att i en kommun med genomsnittlig
            kommunalskatt får familjen cirka
          </note>
          <note>
            400 kr mer per månad och barn att leva för. Det betyder mycket
            för dem som lever på marginalen. Begreppet skatt efter försörjningsbörda
            får ett värde.
          </note>
          <note>
            Genom att kombinera skatteförslagen med bl.a.
          </note>
          <note>
            barnkonto och rätt till avdrag för styrkta barnomsorgskostnader
            kommer barnfamiljerna efter valet
          </note>
          <note>
            2002 att uppleva både valfrihet och ekonomisk trygghet i vardagen.
          </note>
          <note>
            Fru talman! Det finns tre övergripande skäl för att minska inkomstskatterna:
          </note>
          <note>
            Medborgarnas frihet och möjligheten att bestämma själva ökar,
            välståndet i landet ökar genom bättre tillväxt och Sverige som
            land ökar i attraktionskraft.
          </note>
          <note>
            Med den inriktning av skattepolitiken som finns redovisad i reservation
            11 lägger vi fram konkreta förslag på en rad områden för de närmaste
            tre åren.
          </note>
          <note>
            Samtidigt pekar vi ut färdriktningen på längre sikt.
          </note>
          <note>
            Regeringens strategi är fortsatt höga skatter.
          </note>
          <note>
            Statsministern har ju uttalat sig i den riktningen för ett par
            veckor sedan. Medborgarna får räkna med att i tilltagande grad
            vara beroende av det offentligas stöd.
          </note>
          <note>
            Men vi börjar närma oss sommaren nu, fru talman, och jag hoppas
            att socialdemokraterna använder sommaren till att förbereda budgetpropositionen
            väl.
          </note>
          <note>
            Jag hoppas att det blir ett dokument som kommer att innehålla
            konkreta och genomgripande förslag för en bättre struktur på skattesystemet.
            Om budgetpropositionen bl.a. innehåller följande finns det anledning
            att se hösten an med tillförsikt:
          </note>
          <note>
            Varje skatteförslag ska prövas utifrån nyttan för i första hand
            medborgarna, inte för staten.
          </note>
          <note>
            Vi behöver fler generella och lättbegripliga skattesänkningar
            och färre undantags- och reduktionsregler.
          </note>
          <note>
            Vi behöver sänkta boendeskatter, så att folk inte ska drabbas
            av groteska skattehöjningar.
          </note>
          <note>
            Vi behöver ett skattesystem där barnfamiljer får betydligt bättre
            ekonomiska möjligheter och samtidigt frihet att välja.
          </note>
          <note>
            Vi behöver en förutsägbarhet i skattesystemet, så att det inte
            blir en överraskning hur hög skatten blir när slutskattsedeln
            kommer.
          </note>
          <note>
            Förmögenhetsskatten och specialregler för beskattning av småföretagen
            måste bort.
          </note>
          <note>
            Vi behöver en anpassning av vissa punktskatter, t.ex. alkoholskatter
            och kapitalskatter till internationella förhållanden, innan skattebaserna
            i Sverige går förlorade.
          </note>
          <note>
            Låt inte budgetpropositionens skatteförslag begränsa sig till
            förslag om införande av skattereduktion för fackföreningsavgifter,
            utan se till att det blir en proposition med förslag av något
            mer banbrytande karaktär, om jag får uttrycka mig försiktigt.
          </note>
          <note>
            Jag hoppas att utskottsmajoriteten använder sommaren till att
            fundera i dessa banor.
          </note>
          <note type="speaker">
            Anf. 66 HELENA HÖIJ (kd):
          </note>
          <note>
            Fru talman! Har regeringens skattepolitik upphört? Den frågan
            kan man ställa sig efter att ha studerat årets vårproposition.
          </note>
          <note>
            Förutom att man aviserar förslag om stöd till sjöfarten föreslås
            inte en enda skatteförändring. I de nio ekonomiska propositioner
            som lämnats till riksdagen sedan den nya budgetprocessen startade
            1997 har det aldrig tidigare hänt att det inte finns en enda förslagsruta
            i kapitlet om skattepolitiken; detta trots att behovet av reformer
            på skattepolitikens område är stort.
          </note>
          <note>
            Sverige har stora offentliga utgifter som andel av
          </note>
          <note>
            BNP, vilka finansieras med hjälp av ett av världens högsta skattetryck,
            vilket i sin tur gör att Sveriges ekonomi är mycket konjunkturkänslig.
            Och med en avtagande tillväxttakt i omvärlden är det bråttom med
            reformerna.
          </note>
          <note>
            Sverige har världens högsta inkomstskatter för låg- och medelinkomsttagare,
            vilket gör att många inte kan leva på sin lön när skatten är betald
            utan är beroende av olika former av bidrag. Jag vill därför instämma
            i den fråga Mats Odell ställde i förmiddags:
          </note>
          <note>
            Hur länge ska vanliga låginkomsttagare behöva bidrag för att
            betala sin skatt?
          </note>
          <note>
            Den s.k. familjeutredningen konstaterar i sitt slutbetänkande,
            som man kallar Ur fattigdomsfällan, att särskilt höga marginaleffekter
            i dag drabbar familjer med låga inkomster. Bland samtliga barnfamiljer
            är marginaleffekten närmare 50 % och bland dem som har bostadsbidrag
            nästan 70 %. Det innebär att av en inkomstökning på 100 kr får
            man behålla ungefär 30
          </note>
          <note>
            kr. Även om bostadsbidraget alltså bidrar med 20 %
          </note>
          <note>
            av den samlade effekten, står skatten ändå för den största delen
            av dessa marginaleffekter.
          </note>
          <note>
            Det är lätt att förledas att tro att progressiviteten i inkomstskatteskalan
            leder till en utjämning mellan hög- och låginkomsttagare, men
            en svensk undersökning visar att endast ungefär en tredjedel av
            skatterna är synliga. När det gäller den verkliga skatten framgår
            det att en höginkomsttagare betalar ungefär 75 % i skatt och en
            låginkomsttagare endast 10 procentenheter mindre.
          </note>
          <note>
            Internationella jämförelser visar på att skillnaden skulle vara
            ännu mindre och att både hög- och låginkomsttagare betalar mellan
            60 och 65 % i skatt. Internationellt sett har vi, sett till effekterna
            av alla skatter, nästan ingen progressivitet i skattesystemet
            alls. Det är nämligen nästan omöjligt att i ett högskatteland
            utnyttja skattesystemet för att utjämna skillnader mellan dem
            med höga och dem med låga inkomster.
          </note>
          <note>
            Därtill krävs en beskattning av höginkomsttagare på nivåer som
            inte ens socialdemokraterna här i Sverige har lyckats med, även
            om de gjort tappra försök.
          </note>
          <note>
            Min fråga till majoriteten blir naturligtvis om det inte är besvärande
            att låginkomsttagare i praktiken betalar i stort sett lika mycket
            skatt som höginkomsttagare.
          </note>
          <note>
            Fru talman! Utgångspunkten för den skattereform som vi kristdemokrater
            anser att Sverige behöver är just att medborgarna ska få ökad
            beslutanderätt över sina inkomster och att de val som människor
            vill göra, t.ex. att öka eller minska sin arbetstid, inte ska
            påverkas negativt av kombinationen av offentliga skatte- och bidragsregler.
            Med det regelverk som gäller i dag blir människors val alltför
            ofta en fråga om hur de offentliga reglerna fungerar i stället
            för hur man själv vill gestalta sitt liv. Vi anser att staten
            i stället ska ha en stödjande roll där de ekonomiska resurser
            som passerar den offentliga sektorn inte ska hindra och begränsa
            utan tvärtom skapa valfrihet och flexibla lösningar. För att uppnå
            detta behöver det totala skattetrycket sänkas och marginaleffekterna,
            som jag tidigare beskrivit, naturligtvis minskas.
          </note>
          <note>
            Det svenska grundavdraget, som i internationell jämförelse är
            väldigt lågt, vill vi höja till 20 000 kr.
          </note>
          <note>
            Det innebär att man kan tjäna 20 000 kr per år innan man behöver
            betala skatt jämfört med ungefär 10 000
          </note>
          <note>
            kr i dag. Kommunerna bör naturligtvis kompenseras fullt ut för
            intäktsbortfallet.
          </note>
          <note>
            Vi vill dessutom minska marginalskatten för alla förvärvsaktiva
            under de kommande åren genom en statlig skattereduktion. Målet
            bör vara ett avdrag på uppemot 10 % av inkomsten. Det här skulle,
            förutom att ge hushållen ett ökat ekonomiskt utrymme, minska marginaleffekterna
            med ungefär lika mycket.
          </note>
          <note>
            Därutöver föreslår vi en skattereduktion för låginkomsttagare
            på totalt 3 600 kr per person och år på pensionsgrundande inkomster.
          </note>
          <note>
            Ett avskaffande av värnskatten reducerar marginaleffekten med
            fem procentenheter för dem som har inkomster över den högre brytpunkten.
          </note>
          <note>
            Vi vill också ge en skattereduktion på 50 % för hushållens köp
            av tjänster - ett förslag som vi har tillsammans med de andra
            borgerliga partierna. På så sätt elimineras nästan hela den extra
            skattekil som uppstår när man ska anlita extern arbetskraft med
            redan beskattade pengar.
          </note>
          <note>
            Fru talman! Till sist lite grann om ett förbättrat företagsklimat.
            Också där står sänkta inkomstskatter högt på åtgärdslistan. Det
            är bara genom en god tillväxt i den privata sektorn som det offentliga
            kan få skatteinkomster och som gör att vår välfärd kan tryggas.
          </note>
          <note>
            Om Sverige ska vara ett land för företagande, investeringar och
            tillväxt kan vi inte ha kvar regler som gör att företag, kapital
            och kompetens har starka ekonomiska skäl att lämna landet. Vi
            kan inte ha kvar en orimligt hög beskattning av det som brukar
            kallas lättrörliga skattebaser. Sverige är ett litet land med
            en öppen ekonomi gentemot omvärlden. Detta medför att vi i stor
            utsträckning är beroende av hur skattesystem och regler ser ut
            i omvärlden. Vad hjälper det om vi i Sverige har aldrig så höga
            skattesatser, om skattebaserna i en globaliserad ekonomi flyr
            ur landet?
          </note>
          <note>
            Om vi inte snarast justerar dessa regler är risken stor för att
            många skattebaser snabbt försvinner. Det finns sådana exempel
            redan i dag, och vi har diskuterat det förut i kammaren. Uppskattningsvis
            ligger 400
          </note>
          <note>
            miljarder kronor "gömda", sparade i utlandet, eftersom kapitalskatten
            där är mycket lägre eller i praktiken noll, då många av tillgångarna
            inte deklareras alls. En rad svenska företag har de senaste åren
            flyttat sina huvudkontor utomlands till följd av skillnader i
            beskattning. Vi riskerar samtidigt att en alltför stor del av
            viktiga resurspersoner flyttar utomlands.
          </note>
          <note>
            Kristdemokraterna vill att förmögenhetsskatten, som förut motiverats
            av fördelningspolitiska skäl men som i dag får helt andra effekter
            och många gånger strider mot principen om skatt efter bärkraft,
            ska avvecklas.
          </note>
          <note>
            Vi vill att dubbelbeskattningen på utdelningsinkomster från risksparande,
            som innebär att svenska investerare missgynnas i förhållande till
            utländska investerare, också ska avskaffas.
          </note>
          <note>
            Alla typer av avgifter som debiteras arbetsgivaren som ett direkt
            pålägg på lönekostnaderna fungerar som en löneskatt och driver
            upp lönekostnaderna.
          </note>
          <note>
            Detta försämrar i sin tur företagens konkurrenskraft gentemot
            omvärlden. Därför vill vi sänka arbetsgivaravgifter och löneskatter.
          </note>
          <note>
            Flera näringar är särskilt utsatta. Inte minst jordbruket och
            åkerinäringen lider på grund av högre skatter och sämre konkurrensvillkor
            jämfört med andra länder t.ex. inom EU. Det är för oss kristdemokrater
            att skattelagstiftningen anpassas på rad områden för att man ska
            skapa en rimlig konkurrenssituation för vårt näringsliv.
          </note>
          <note>
            Fru talman! De förändringar som jag har redogjort för och som
            vi kristdemokrater anser brådskar finns redovisade i bl.a. reservation
            nr 12 i det betänkande som vi nu behandlar. Men för tids vinnande
            instämmer jag i de yrkanden om bifall som Mats Odell framställt,
            dvs. bifall till reservationerna nr 1 och 8.
          </note>
          <note type="speaker">
            Anf. 67 ROLF KENNERYD (c):
          </note>
          <note>
            Fru talman! Det svenska samhället håller på att klyvas socialt
            och regionalt. Det innebär att många människor och många hushåll
            får större och större svårigheter att få en dräglig tillvaro i
            sin vardag. Det leder till att dessa människor känner större och
            större otillfredsställelse och utanförskap i sin tillvaro. Det
            leder till den sociala klyvning som nu sker.
          </note>
          <note>
            Den regionala klyvningen är till stor del ett resultat av den
            sammantagna sociala klyvningen. Låga inkomster och bidragsberoende
            finns förvisso i alla delar av landet, men genomsnittligt sett
            är de mest företrädda i vissa delar. Därmed bidrar den sociala
            klyvningen till att t.ex. skattekraften i kommuner i dessa områden
            halkar efter och förstärker den regionala klyvningen. Den regionala
            klyvningen förstärks också av t.ex. bristande infrastruktursatsningar
            i just dessa områden.
          </note>
          <note>
            Den här sociala och regionala klyvningen skapar problem så att
            sätta i bägge ändar. I områden som brukar betecknas som tillväxtområden
            skapas trafikinfarkter, växande miljöproblem, och där skapas bostadsbrist
            med höga bostadskostnader som följd. I
          </note>
          <note>
            avfolkningsbygder skapar klyvningen ytterligare uttunning av
            den redan klena servicen och därmed höga kostnader för att tillgodogöra
            sig den samhällsservice och den kommersiella service som vi alla
            är beroende av.
          </note>
          <note>
            I båda fallen leder det till problem för enskilda människor som
            inte ges möjligheter att förverkliga sina drömmar och ambitioner
            på grund av den sociala och regionala klyvningen. Här krävs en
            annan politisk inriktning som grundas på en helhetssyn och en
            ambition att åstadkomma en bättre balans i det svenska samhället
            och som ger enskilda människor större möjlighet att öka sitt självbestämmande.
          </note>
          <note>
            Fru talman! Det är i detta perspektiv och mot denna bakgrund
            som Centerpartiet har utarbetat och formulerat sina förslag på
            det skattepolitiska området.
          </note>
          <note>
            Vi har också ålagt oss den självklara restriktion som ligger
            i att inte sänka skatterna på ett sätt och i en omfattning som
            äventyrar balansen och stabiliteten i våra gemensamma finanser.
            Det har lett till att vi har prioriterat tre sjok av viktiga skattesänkningar,
            nämligen sänkta inkomstskatter i låga och normala inkomstlägen,
            sänkt och rättvisare fastighetsskatt samt sänkta arbetsgivaravgifter
            för framför allt småföretag.
          </note>
          <note>
            Det här är alla för oss viktiga skattesänkningar, men allra viktigast
            av dem är sänkningen av inkomstskatten i låga och normala inkomstlägen.
            Det beror på att det är i dessa inkomstlägen som den sociala klyvningen
            och det bristande självbestämmandet är mest påfallande.
          </note>
          <note>
            Fru talman! Vi har under decennier fört en debatt i
          </note>
          <note>
            Sverige om marginalskatternas storlek och den skada som de medför.
            Debatten var som hetast före skattereformen för ungefär ett decennium
            sedan, men den har levt kvar fram till våra dagar. En av anledningarna
            är naturligtvis att merparten av de etablerade samhällsdebattörerna
            själva befinner sig i de högre inkomstlägen där marginalskatteproblemet
            finns. Marginalskatteproblemet består ju i att en större del av
            en inkomstökning går till skatt. Det berör i huvudsak de knappt
            20 % av de svenska inkomsttagarna som har så höga inkomster att
            de berörs av statlig inkomstskatt.
          </note>
          <note>
            I verkligheten är det ju marginaleffekten i lägre inkomstlägen
            som är det stora problemet i detta hänseende för enskilda människor,
            till sin totala volym och därmed för samhället. Marginaleffekten
            består i den samlade effekten av en ökad skatt och minskade bidrag
            vid en inkomstökning. Den uppgår ofta till
          </note>
          <note>
            80 % eller mer i låga inkomstlägen. I socialbidragsberoende hushåll
            är den t.o.m. ofta 100 %, dvs. att hela inkomstökningen äts upp
            av marginaleffekten. Det är självklart att detta medför att arbetsviljan
            hos dem som berörs dämpas en aning - för att uttrycka sig milt
            och diplomatiskt.
          </note>
          <note>
            Vårt förslag innebär ett skatteavdrag - lika stort för alla -
            på 10 000 kr. Det innebär också ett förvärvsavdrag på upp till
            10 800 kr för dem som har förvärvsinkomst av lön eller näringsverksamhet.
            Det ger ett kraftigt incitament till att gå från bidragsberoende
            till en arbetsinkomst. Det nuvarande grundavdraget utgår enligt
            vårt förslag ur skattesystemet.
          </note>
          <note>
            Att ta bort grundavdraget leder i sin tur till att den kommunala
            skattekraften ökar. Vi föreslår att den skatteökning som detta
            ger till kommunerna regleras i enlighet med den s.k. finansieringsprincipen,
            dvs. att reglering sker genom minskade statsbidrag. Det här ökar
            också kommunens självbestämmande. Vårt förslag ökar nämligen kommunernas
            egen skattekraft och minskar också kommunernas bidragsberoende.
          </note>
          <note>
            Fru talman! Vi har låtit Riksdagens utredningstjänst göra en
            regional fördelningsanalys av vårt inkomstskatteförslag. Den bekräftar
            det som vi kunde sluta oss till själva, nämligen att vårt förslag
            har stor betydelse, inte bara för den sociala utan också för den
            regionala klyvningen. Omfattningen visade sig dock större än vad
            vi hade förutsett. Den samlade positiva effekten är störst för
            medborgare i det som indelningsmässigt kallas för norra Sveriges
            inland där den uppgår till nästan 800 kr per invånare på årsbasis.
            Det skulle föra för långt att i dag mera detaljerat redovisa analysresultatet,
            men den som har intresse är välkommen med en förfrågan därom.
          </note>
          <note>
            Sammanfattningsvis använder Centerpartiet också skatteinstrumentet
            för att minska den sociala och regionala klyvningen och för att
            öka det personliga självbestämmandet. Vi sänker skatterna för
            dem som bäst behöver det, inte för dem som skriker högst.
          </note>
          <note>
            Fru talman! Men hänsyn till dagens karaktär av examensdag yrkar
            jag inte bifall till reservation nr 13.
          </note>
          <note type="speaker">
            Anf. 68 ARNE KJÖRNSBERG (s):
          </note>
          <note>
            Fru talman! För några veckor sedan var statsministern på Kommunalarbetareförbundets
            kongress för att tala. Statsministerns tal föranledde följande
            rubrik i en av de tidningar som trycks på rosa papper:
          </note>
          <note>
            "Göran Persson lovar fortsatt höga skatter."
          </note>
          <note>
            Ja, det sade socialdemokraternas partiordförande, men han förklarade
            också varför. Han sade: Skatter är inget självändamål Skatter
            är till för att betala våra gemensamma utgifter. Göran Persson
            sade också: En offentlig sektor måste enligt oss socialdemokrater
            vara stor och omfatta alla. Frågan är, sade Göran
          </note>
          <note>
            Persson, om vi kan och vill betala för att vi ställer upp för
            varandra.
          </note>
          <note>
            Svaret är, och det är vi socialdemokrater övertygade om, att
            svenska folket är berett att betala jämförelsevis höga skatter
            för att få den trygghet som generella välfärdssystem ger. Det
            är viktigt att dessa system omfattar alla och att tryggheten omfattar
            olika skeden i vårt liv. Vi måste vara beredda att betala för
            de nyttigheter som vi, ofta i stor enighet, har beslutat om. Det
            gäller allt från vården, omsorgen och skolan till försvaret och
            allt däremellan.
          </note>
          <note>
            Det är så elementärt att det egentligen inte borde behöva sägas,
            att om man vill ha något som kostar pengar så får man faktiskt
            vara beredd att betala för det.
          </note>
          <note>
            Tage Erlander, en annan partiordförande i det parti som jag tillhör,
            var alldeles övertygad om att när människorna får det bättre så
            stiger kraven på sådana nyttigheter som bara samhället kan ge.
            Samhället, alltså vi alla tillsammans, är den enda rationella
            vägen att erbjuda detta till dem som bor och arbetar i
          </note>
          <note>
            Sverige. Detta var Tage Erlanders mening. Men han sade också
            att välfärdssamhället inte är starkare än den vilja till gemensam
            finansiering som människorna har. Det är därför som vår nuvarande
            partiordförande formulerar sig så att det i hans anförande finns
            täckning för den där rubriken som jag började med att citera.
            Men, och detta är ett viktigt men, skatter har, som Göran Persson
            sade, inget egenvärde. Förutom det ändamål som jag tidigare talade
            om, alltså att betala våra gemensamma åtaganden, menar vi socialdemokrater,
            och här är vi verkligen beredda att ta strid, att skatterna ska
            tas ut efter rättvisa principer och efter bärkraft. Den som har
            större inkomster ska bidra med en större andel av sin inkomst
            i skatt. Det är därför som vi tycker att det är fel att, som framför
            allt moderaterna föreslår, slopa statsskatten.
          </note>
          <note>
            Fru talman! Nu ska jag avslöja en hemlighet som kanske överraskar
            någon. Jag är, precis som Olof
          </note>
          <note>
            Palme, alldeles övertygad om att det går att övertyga dem som
            har det relativt bra ekonomiskt att det även för dem är bra med
            minskade klyftor. Det är bra även för dem om klyftorna minskar
            i stället för att de ökar.
          </note>
          <note>
            Det är bra även för de ekonomiskt välbesuttna med minskade klyftor,
            därför att ökade klyftor leder, förr eller senare, till social
            oro, och det är inte bra för någon. En del tycker kanske att jag
            är blåögd, nostalgisk eller t.o.m. dum som tror att det är så
            här. Men jag är faktiskt övertygad om att det är så. Minskade
            klyftor är bra för alla. Detta var som jag sade en tes som Olof
            Palme drev med en viss frenesi, för att uttrycka det försiktigt.
            Jag lovar er som i likhet med moderaterna vill införa en platt
            skatt att vi socialdemokrater med all vår energi och all vår känsla
            för rättvisa kommer att slåss för dessa principer som Olof
          </note>
          <note>
            Palme var ett sådant fantastiskt bra exempel på.
          </note>
          <note>
            I motsats till Tom Clancys romanhjälte den tidigare säkerhetsagenten
            Jack Ryan, Carl Fredrik Graf och, vilket smärtar mig att behöva
            säga det, numera också Folkpartiet och, om jag har förstått det
            rätt,
          </note>
          <note>
            Kristdemokraterna vill vi ha kvar progressiviteten i skatteskalan.
          </note>
          <note>
            Skattepolitiken är ett viktigt verktyg för att minska klyftorna
            i samhället. För att uttrycka det rakt på sak och kanske lite
            rått, men framför allt för att tala i klartext: Jag tycker att
            det är fel att man ska ha en skattesänkning på 6 000-7 000 kr
            i månaden genom sänkt statsskatt om man tjänar 600 000 kr per
            år, eller som finansministern sade, tio gånger så mycket som folk
            i vanliga inkomstlägen. Detta är orationellt, det är ekonomiskt
            lättsinne, och det är orättvist. Framför allt är det orättvist.
          </note>
          <note>
            Hittills har jag uppehållit mig vid två aspekter på skattesystemet,
            två krav. Skatterna ska betala våra utgifter, och de ska minska
            klyftorna. För att ingen ska tro att jag har glömt eller till
            äventyrs bortsett från andra viktiga krav på skattesystemet och
            skattepolitikens inriktning, så vill jag påminna om, kanske lite
            rubrikmässigt men ändå, om några andra viktiga krav.
          </note>
          <note>
            Skatterna ska medverka till styra och begränsa miljöstörande
            verksamhet. Och dessutom skulle jag önska att det vore lite lättare
            att använda skattesystemet i konjunkturpolitiken. Men jag vet
            att det är ganska svårt. Icke desto mindre måste en ansvarsfull
            majoritet alltid pröva också denna möjlighet.
          </note>
          <note>
            I vår internationaliserade värld ställs vi naturligtvis inför
            stora utmaningar även på skattepolitikens område. Hur ska våra
            ambitioner om välfärdspolitiken kunna bevaras på nuvarande höga
            nivåer? För att analysera detta har regeringen tillsatt en särskild
            utredning, den s.k. Skattebasutredningen. Denna utredning har
            under våren anordnat ett antal seminarier som ett antal av mina
            kolleger i skatteutskottet och jag själv varit inbjudna till.
            Och dess ordföranden, den tidigare chefsekonomen på Landsorganisationen,
            P.-O. Edin, har också medverkat vid en utfrågning i skatteutskottet.
            Jag har genom dessa seminarier och den utfrågning som vi hade
            i skatteutskottet faktiskt stärkts i de uppfattningar som jag
            hade tidigare. Den här utredningen kommer att lämna värdefulla
            synpunkter på den framtida utformningen och inriktningen av vår
            skattepolitik. Och det ska bli spännande att se vad den kommer
            fram till när den avlämnar sitt förslag, troligen under första
            kvartalet nästa år.
          </note>
          <note>
            Företrädarna för de borgerliga partierna, och alldeles särskilt
            moderaternas talesman - i detta avseende tänker jag inte på Carl
            Fredrik Graf utan på en annan person - vet precis allting. De
            vet precis hur man ska göra. De har svaret på alla frågor. Jag
            har med mycket öppet sinne försökt att hitta någon öppenhet och
            kanske t.o.m. en smula ödmjukhet, men förgäves. De borgerliga
            företrädarna vet allt.
          </note>
          <note>
            Jag vill påminna om en tidigare folkpartiledare som i ett helt
            annat sammanhang rekommenderade att man skulle lära av historien.
            Utan alla jämförelser i övrigt, fru talman, får jag påminna om
            historien.
          </note>
          <note>
            Kommer denna kammares ledamöter ihåg den enda vägen? Den enda
            vägens politik skulle lösa alla problem. Kommer denna kammares
            ledamöter ihåg resultatet av den enda vägens politik? Det var
            den politiken som ändade i ett moras med 500 procents ränta, fördubblad
            statsskuld, tredubblad arbetslöshet och fyrdubblat budgetunderskott.
            Allt detta på tre korta år.
          </note>
          <note>
            En annan sak gäller en tes som ni drev för sex-sju år sedan.
            Då var det tigerekonomierna i Sydostasien som var förebilden.
            Som de länderna gjorde var det nödvändigt att göra, så skulle
            vi göra. Hör ni nu någon som talar om tigerekonomierna? Nej, det
            hör vi inte. Varför? Förebilden bröt samman.
          </note>
          <note>
            Ett tredje exempel. För bara några år sedan, fyrafem, var den
            enda lösningen för att minska arbetslösheten det som de borgerliga
            företrädarna kallade en flexiblare arbetsmarknad. Vad betyder
            flexiblare arbetsmarknad för de borgerliga, i synnerhet för moderaterna
            och, vilket smärtar mig att säga, också för kristdemokraterna?
            Jo, sämre arbetsrätt, minskad trygghet på jobbet, godtycke, lägre
            a-kassa.
          </note>
          <note>
            Att ni aldrig lär er! Varför inte i likhet med P.M.
          </note>
          <note>
            Nilsson i Expressen säga: Vi hade fel. P.M. Nilsson sade: Jag
            hade fel. Ni hade fel då, och vad är det som säger att ni har
            rätt nu? Ingenting säger att ni har rätt nu. Det som förvånar
            mig är att ni inte har förstått att tryggheten ska öka, inte minska,
            för att vi ska kunna hålla ihop Sverige. För att vi ska kunna
            hålla ihop
          </note>
          <note>
            Sverige ska rättvisan öka, inte minska. För att vi ska kunna
            hålla ihop Sverige ska klyftorna minska, inte öka.
          </note>
          <note>
            Förra året började vi med en kompensation för del av egenavgifterna
            - ungefär 25 %. Vi fortsätter i samma storleksordning i år. Om
            de offentliga finanserna tillåter och den ekonomiska utvecklingen
            blir sådan som vi hoppas är vår ambition att fortsätta på den
            inslagna vägen. Detta tillsammans med exempelvis maxtaxa på dagis
            kommer att minska marginaleffekterna för en lång rad inkomsttagare
            i vårt land - en lång rad inkomsttagare i vanliga inkomstlägen.
            Jag håller helt med Rolf Kenneryd och också, förstod jag det som,
            Helena Höij om att det är marginaleffekterna som är det vi ska
            angripa. Det är det debatten ska handla om. Precis som Rolf Kenneryd
            sade handlar det inte om marginalskatter.
          </note>
          <note>
            Vi anser att det vi har börjat med och det vi vill fortsätta
            med är den rätta vägen för att underlätta för de många människor
            som bar de jämförelsevis tyngsta bördorna när vi skulle sanera
            Sveriges ekonomi - en sanering som hade till syfte att vårt land
            på nytt skulle kunna betala våra gemensamma utgifter med pengar
            som kommer från arbete och inte från lån hos utländska bankirer.
          </note>
          <note>
            Fru talman! Vi vill fortsätta på den inslagna vägen. Det kommer
            vi att be väljarna om förtroende för i nästa års val.
          </note>
          <note type="speaker">
            Anf. 69 CARL FREDRIK GRAF (m) replik:
          </note>
          <note>
            Fru talman! Trygghet är viktigt för enskilda människor, för familjer
            och för medborgare i allmänhet.
          </note>
          <note>
            Då gäller det hur vi definierar tryggheten. För mig handlar trygghet
            om att den enskilda familjen och den enskilde medborgaren ska
            ha ett sådant ekonomiskt inflytande över sin egen vardag att det
            är de egna besluten som styr hur man ska agera. Skillnaden är
            att tryggheten i Arne Kjörnsbergs värld består i att det offentliga
            kan besluta om hur den tryggheten kan se ut för de enskilda medborgarna.
            På den punkten skiljer vi oss åt.
          </note>
          <note>
            Arne Kjörnsberg kritiserade den enda vägen. Själv har han nu
            slagit in på den rätta vägen, uppfattade jag på slutet. Huruvida
            den är lika kategorisk som han själv kritiserar den enda vägen
            för att vara återstår att se.
          </note>
          <note>
            Det återstår också att se om det finns en öppenhet i utskottet
            till hösten och om det finns en benägenhet att ta till sig de
            rekommendationer eller råd i all enkelhet som jag lämnade tidigare.
          </note>
          <note>
            Sedan gäller det rättvisa. Arne Kjörnsberg kritiserade oss för
            sänkt statlig inkomstskatt, som vi föreslår
          </note>
          <note>
            - 15 % efter tre år, och därefter är vi beredda att gå vidare
            - och tog ett exempel med en person som har en inkomst på 600
            000 kr. Men om den inkomsttagaren, fru talman, är en utländsk
            expert går det bra - då är det rättvist - att sänka skatten, men
            det gäller bara för den lilla kategorin.
          </note>
          <note>
            Vi vill sänka inkomstskatterna för alla kategorier.
          </note>
          <note>
            Vi vill slopa förmögenhetsskatten för alla - inte bara för dem
            som äger aktier i en viss typ av företag. Vi vill skapa valfrihet
            inom barnomsorgen och inte genom maxtaxan gynna enbart dem som
            har de högsta inkomsterna och som kanske får en kommunalskattesänkning
            motsvarande 5-6 kr.
          </note>
          <note>
            I mitt anförande, fru talman, ställde jag två frågor när det
            gäller fastighetsskatten. Jag vill komma tillbaks till dem. När
            kommer människor att få veta vilken boendeskatt de ska betala
            för inkomståret
          </note>
          <note>
            2001, och på vilket sätt stämmer begränsningsregeln överens med
            att man ska motverka undantags- och särregler? Det skulle jag
            vilja ha besked om.
          </note>
          <note type="speaker">
            Anf. 70 ARNE KJÖRNSBERG (s) replik:
          </note>
          <note>
            Fru talman! Hur definiera trygghet? Jag tar ett exempel. Om man
            blir svårt och långvarigt sjuk och är småbarnsförälder finns det
            en kvalificerad vård -
          </note>
          <note>
            exempelvis på cancerområdet - och man får sjukersättning så att
            man kan betala sin hyra och dra försorg om sina barn. Det är trygghet
            för mig.
          </note>
          <note>
            Att man får a-kassa om man blir arbetslös så att man kan betala
            sin hyra och köpa bröd, smör och mjölk är trygghet för mig. Att
            man får chansen att utbilda sig för att kunna komma tillbaks till
            arbetsmarknaden och gå Kunskapslyftet eller arbetsmarknadsutbildning
            är trygghet för mig.
          </note>
          <note>
            Så till expertskatten. Under den debatten företräddes vi socialdemokrater
            av Lena Sandlin. Jag tyckte att hon på ett alldeles utomordentligt
            sätt förklarade varför vi kan tänka oss detta. Det är ingenting
            vi vill ha i första hand, men genom att man har gjort så i vissa
            av våra grannländer har vi tvingats till det. Det omfattar några
            hundra.
          </note>
          <note>
            Men Lena Sandlins argument, som jag helt ställer upp på, var
            detta. Dessa människor är en kortare tid i
          </note>
          <note>
            Sverige. Det är begränsat, som Carl Fredrik Graf vet, i tid.
            De omfattas inte av hela det sociala välfärdssystemet. Därför
            kan man acceptera att bara 75 % av deras inkomst tas upp till
            beskattning.
          </note>
          <note>
            Begränsningsregeln vad gäller fastighetsskatten tror jag kommer
            att presenteras under nästkommande vecka. Om Carl Fredrik Graf
            inte far land och rike runt och talar illa om begränsningsregeln
            kommer många människor att förstå att den faktiskt betyder väldigt
            mycket för väldigt många personer i små och medelstora inkomstlägen.
          </note>
          <note type="speaker">
            Anf. 71 CARL FREDRIK GRAF (m) replik:
          </note>
          <note>
            Fru talman! Enligt vad finansministern meddelade för en halvtimme
            eller en timme sedan här i kammaren kommer ca 150 000 människor
            att omfattas av begränsningsregeln. Enligt tidigare beräkningar
            rör det sig om 500 miljoner. Arne Kjörnsberg är väl medveten om
            att fastighetsskatten omfattar sammanlagt 25 miljarder för alla
            typer av fastigheter och att antalet småhusägare är betydligt
            fler än dessa
          </note>
          <note>
            150 000. Det är trots allt en väldigt begränsad kategori som
            har glädje av denna begränsningsregel. Framför allt innebär regeln
            en ökad oförutsägbarhet genom utformningen av den. Enskilda människor
            kommer inte att veta hur mycket de ska betala i boendeskatt från
            det ena året till nästa. Kommer man att omfattas av begränsningsregeln
            eller kommer man inte att göra det? Denna oförutsägbarhet skapar
            naturligtvis en otrygghet som är otillständig, fru talman.
          </note>
          <note>
            Vi diskuterar tryggheten. Vi hör resonemanget från Arne Kjörnsbergs
            sida att tryggheten ska baseras på att man ska kunna påräkna det
            offentligas stöd.
          </note>
          <note>
            Det tycker jag att man ska göra när det verkligen behövs. Men
            det är inte rimligt att vi i Sverige har en så stor andel människor
            som är beroende av bidrag och socialbidrag som vi har. Genom att
            minska skatten minskar också bidragsbehovet, och då har vi verkligen
            möjlighet att med offentliga medel sätta in stöd till dem som
            verkligen behöver det och som inte av egen kraft på grund av handikapp
            eller någonting annat kan ta sig ut på arbetsmarknaden eller klara
            sig.
          </note>
          <note>
            Det tror jag är en väsentlig skillnad. Jag tror att vi behöver
            göra mer för att minska bidragsberoendet för de många för att
            kunna fokusera oss.
          </note>
          <note>
            Vi fick besked om att begränsningsregeln presenteras i nästa
            vecka. Jag ser fram emot att få läsa detta.
          </note>
          <note>
            Men jag konstaterar slutligen, fru talman, att fastighetsskatten
            kommer att höjas på ett groteskt sätt för många människor runtom
            i landet oavsett om vi har begränsningsregler eller inte. Det
            kommer jag att motarbeta också under nästa riksmöte.
          </note>
          <note type="speaker">
            Anf. 72 ARNE KJÖRNSBERG (s) replik:
          </note>
          <note>
            Fru talman! Jag har här en proposition från riksdagsåret 1991/92
            undertecknad av dåvarande statsministern Carl Bildt och dåvarande
            finansministern
          </note>
          <note>
            Anne Wibble. Den handlar om fastighetsskatt. Finansministern
            citerade för någon halvtimme sedan delar ur den propositionen.
            Där har ni den principiella grunden för fastighetsskatt.
          </note>
          <note>
            Den praktiska tillämpningen skiljer sig en del åt från den tid
            då Carl Bildt var statsminister och Anne
          </note>
          <note>
            Wibble finansminister i så måtto att fastighetsskatten numera
            är 1,2 %. På Carl Bildts tid var den 1,5 %.
          </note>
          <note>
            Hemma i Sjuhäradsbygden äger jag tillsammans med min fru ett
            gammalt hus i Borås. Vi får en höjd fastighetsskatt i centralorten
            Borås med 40 kr i månaden. Åtta kilometer utanför Borås - åt sydost
            är det väl - ligger ett samhälle som heter Gånghester. Där får
            man 40-50 kr sänkt fastighetsskatt i månaden. Så ser bilden också
            ut.
          </note>
          <note>
            Jag är medveten om de problem som finns i tillväxtområdena, framför
            allt i Stockholm, och i delar av skärgården på olika håll. Men
            i Carl Fredrik Grafs hemlän har min hustru och jag en sommarstuga
            som vi har byggt med egna händer under många år. Fastighetsskatten
            där, i Halland, går upp med ungefär 40
          </note>
          <note>
            kr i månaden. Det är faktiskt inte så väldigt blodigt.
          </note>
          <note>
            Så måla inte ut det som att det är katastrof rakt över!
          </note>
          <note>
            Men där det är problem är jag övertygad om att det är precis
            som Lisbeth Staaf-Igelström så klart och tydligt redovisade i
            går. Det gjorde hon förresten också på demonstrationen där ute.
            Hon kunde dessvärre inte göra sig hörd för att en massa människor
            buade åt henne. Men även där redovisade Lisbeth
          </note>
          <note>
            Staaf-Igelström på ett alldeles utomordentligt sätt värdet av
            begränsningsregeln.
          </note>
          <note type="speaker">
            Anf. 73 HELENA HÖIJ (kd) replik:
          </note>
          <note>
            Fru talman! I mitt anförande ställde jag en fråga till majoriteten
            om det inte är besvärande att låginkomsttagare, när man räknar
            på effekten av de totala skatterna, i praktiken betalar lika mycket
            skatt som höginkomsttagare, långt över 50 %.
          </note>
          <note>
            Om skatteutskottets ordförande Arne Kjörnsberg menar allvar när
            han säger att man ska utnyttja skattesystemet för att utjämna
            skillnader mellan dem som har en hög inkomst och dem som har en
            låg inkomst blir den här frågan än mer aktuell. Jag skulle gärna
            vilja ha ett svar.
          </note>
          <note>
            För oss kristdemokrater är det viktigt att utjämna skillnader,
            men det är inte det enda som är viktigt.
          </note>
          <note>
            Det är också viktigt att titta på dem som befinner sig längst
            ned, på vilka villkor de har, och att man för en politik som gör
            att alla kan öka sin levnadsstandard och sin trygghet. Valfrihet
            är också ett väldigt viktigt ord i de här sammanhangen, tycker
            jag. Det handlar om ett bestämmande och en makt över sin egen
            situation.
          </note>
          <note>
            Min fråga till Arne Kjörnsberg är alltså: Är det rättvist så
            som skattesystemet i praktiken fungerar i dag? Utjämnar skattesystemet
            skillnaderna tillräckligt, enligt Arne Kjörnsbergs sätt att se
            på det hela?
          </note>
          <note type="speaker">
            Anf. 74 ARNE KJÖRNSBERG (s) replik:
          </note>
          <note>
            Fru talman! Svaret till Helena Höij är nej. Det utjämnar inte
            tillräckligt. Det är därför jag vill arbeta för att vi ska behålla
            statsskatten. Men om man har den inställning som Helena Höij har
            - jag tror inte att
          </note>
          <note>
            Kristdemokraterna har den; det är Helena Höij som har den - undrar
            jag om det blir bättre om man slopar statsskatten. Blir det bättre
            om man som ett första steg slopar det som Helena Höij kallar värnskatten,
            det som egentligen är andra steget i den statliga skatteskalan?
            Blir det bättre om man slopar förmögenhetsskatten? Blir det bättre
            om man sänker arbetsgivaravgifter och löneskatter?
          </note>
          <note>
            Helena Höij! Jag är ledsen, men det går inte ihop.
          </note>
          <note>
            I resonemanget måste faktiskt ett och ett, bildligt talat, bli
            två. Det får inte bli tre om man samtidigt ska försöka driva linjen
            att det är orättvist mot låginkomsttagarna och att progressiviteten
            är för liten och sedan slopar alla progressiva inslag i skattesystemet.
          </note>
          <note>
            Det går inte ihop, Helena Höij. Det är intellektuellt undermåligt.
            Förlåt min uppriktighet, men jag måste faktiskt säga det.
          </note>
          <note>
            Jag vet inte om Helena Höij kommer att begära replik på mig igen.
            Det ska hon tydligen göra. Då kan jag vänta; jag skulle ha en
            lite personlig touche på slutet, men jag kan vänta med det.
          </note>
          <note>
            Helena Höij! Man kan inte tala om ökad progressivitet och sedan
            slopa alla progressiva inslag. Det går inte ihop. Jag är ledsen.
          </note>
          <note type="speaker">
            Anf. 75 HELENA HÖIJ (kd) replik:
          </note>
          <note>
            Fru talman! Om vi nu har kommit överens - jag vara bara delvis
            inne i den debatten; det var en annan debatt som fördes här -
            om att det är marginaleffekterna som är viktiga och inte marginalskatterna
            går det ju inte att så ensidigt säga att de förändringar som kristdemokraterna
            föreslår på skattepolitikens område skulle verka i felaktig riktning.
            Med kristdemokraternas samlade förslag skulle det bli färre som
            betalar statlig skatt. Det finns inga förslag om att slopa statsskatten
            i kristdemokraternas motion. Men det skulle bli färre. 2002, alltså
            redan nästa år, skulle 13 % av
          </note>
          <note>
            Sveriges befolkning i stället för 17 % behöva betala statlig
            skatt.
          </note>
          <note>
            Den som tjänar 16 000 kr i månaden skulle med vårt samlade förslag
            få 480 kr mer i månaden när skatten är betald. Det, fru talman,
            gör att de samlade effekterna utjämnar skillnaderna. Det är framför
            allt, som jag också försökte påpeka i mitt inlägg i första repliken,
            viktigt att titta på dem som har låga inkomster och medelinkomster
            i dag. Vilka möjligheter har de till ett självbestämmande och
            till att påverka sin vardag med marginaleffekter på uppemot 70
            %, som betänkandet Ur fattigdomsfällan visar på? Det är ju det
            här vi måste komma ihåg. I och med kristdemokraternas samlade
            förslag sänks de här i ett svep med 10 %. Det gäller bara ett
            av våra förslag på skattepolitikens område, nämligen om ett förvärvsavdrag
            upp till 10 %.
          </note>
          <note type="speaker">
            Anf. 76 ARNE KJÖRNSBERG (s) replik:
          </note>
          <note>
            Fru talman! Det är värre, Helena Höij. Det var i alla fall värre
            för några år sedan. Marginaleffekterna var värre än 70 %. Det
            var därför som vi började kompensera för en del av egenavgifterna.
            Det är därför som vi inför maxtaxa på dagis. Det gör vi för att
            minska marginaleffekterna.
          </note>
          <note>
            Rolf Kenneryd och jag har varit rörande överens i tidigare debatter
            om att det är där diskussionen bör ligga. Jag har nästan fått
            kritik av mina egna utskottskamrater för att jag, som de tycker,
            nästan har fallit Rolf Kenneryd om halsen - bildligt talat - i
            den här delen. Men där är Rolf Kenneryd och jag helt överens.
            Jag är alltså också överens med Helena Höij.
          </note>
          <note>
            Men, Helena Höij, statsskatten är en progressiv skatt. Ökar progressiviteten
            eller minskar progressiviteten om man slopar den? Jag har tidigare
            fått det intrycket att ni kristdemokrater ställer upp på moderaternas
            förslag om att i varje fall på sikt slopa statsskatten. Kommer
            ni inte att göra det? I så fall är det väldigt bra om vi får ett
            sådant klargörande.
          </note>
          <note>
            Centerpartiets ekonomiskpolitiska talesman, Lena
          </note>
          <note>
            Ek, sade i en TV-intervju att det inte stod på första plats att
            slopa statsskatten för Centerpartiet. Det kanske inte gör det
            för Kristdemokraterna heller. Vi minskar antalet som betalar statlig
            skatt. Strävan är att vi ska komma dithän, som vi var överens
            om i den stora skattereformen för ett decennium sedan, som
          </note>
          <note>
            Rolf Kenneryd sade. Vi ska komma till det läget att
          </note>
          <note>
            15 % av inkomsttagarna ska betala statlig skatt.
          </note>
          <note>
            Fru talman! Jag tror mig veta att Helena Höij fr.o.m. hösten
            kommer att vara tjänstledig från riksdagen. Då kanske - jag vet
            inte - detta blir Helena
          </note>
          <note>
            Höijs sista debatt denna mandatperiod. Då vill jag, inte för
            att vara inställsam utan för att jag menar det, verkligen tacka
            Helena Höij för de år som vi har kunnat samarbeta i skatteutskottet.
            Jag önskar Helena
          </note>
          <note>
            Höij, hennes barn och hennes familj allt gott och hoppas att
            det blir bra under den här ledigheten.
          </note>
          <note type="speaker">
            Anf. 77 ROLF KENNERYD (c) replik:
          </note>
          <note>
            Fru talman! I princip är vi naturligtvis överens om att vi ska
            använda skatterna till att tillhandahålla en god samhällsservice.
            Vi förefaller också vara överens om marginaleffekternas betydelse
            - men inte om hur vi ska komma till rätta med dem, och inte om
            hur vi ska betrakta rundgången mellan skatter och bidrag.
          </note>
          <note>
            Där har vi uppenbarligen olika synsätt. Ni vill ju införa, och
            har redan infört, olika typer och former av maxtaxa. Det innebär
            att de som har bärkraft att betala högre avgifter får lättnader
            som i stället betalas via skattsedeln, dvs. i stor utsträckning
            av låginkomsttagare med låg bärkraft.
          </note>
          <note>
            Nu diskuteras t.o.m. att ersätta det inkomstberoende bostadsbidraget
            med ett till vissa grupper riktat bidrag som är lika för alla
            inkomstlägen. Vad är det för rättvisa att ge bostadsbidrag t.ex.
            till en viss typ av barnfamiljer oavsett om man har 200 000 kr
            eller
          </note>
          <note>
            800 000 kr i årsinkomst? Antingen får man då en låg nivå på bidraget,
            om det inte ska kosta mer än i dag.
          </note>
          <note>
            Det blir alltså sämre för dem som bäst behöver det.
          </note>
          <note>
            Eller så bibehåller man nuvarande nivå för dem som behöver bidraget,
            och då kostar det ett antal miljarder ytterligare som återigen
            måste tas på skattsedeln, dvs.
          </note>
          <note>
            i stor utsträckning från låginkomsttagare. Återigen blir resultatet
            att det blir sämre för dem som bäst behöver detta.
          </note>
          <note>
            Det är där vi skiljer oss åt, Arne Kjörnsberg. Vari ligger rättvisan
            i ett sådant betraktelsesätt som jag just har redovisat?
          </note>
          <note type="speaker">
            Anf. 78 ARNE KJÖRNSBERG (s) replik:
          </note>
          <note>
            Fru talman! Innan jag kom till riksdagen var jag kommunalpolitiker,
            något som jag tror att vi alla här har varit. I Borås hade vi
            på den tiden en specialnämnd för barnomsorg som hette familjenämnden.
            I
          </note>
          <note>
            Borås har vi bytt majoritet i de senaste sju valen, så ibland
            var jag ordförande i denna nämnd, ibland vice ordförande. På den
            tiden hade vi det man kallar enhetstaxa för barnomsorgen i Borås.
            Låt mig helt frankt erkänna eller påstå: Jag tycker att det var
            rätt.
          </note>
          <note>
            Jag tycker att progressiviteten ska ligga i skattesystemet, inte
            på barnomsorgstaxan.
          </note>
          <note>
            Av olika skäl ändrades detta i Borås - inte för att jag kom till
            riksdagen, antar jag, men av något skäl skedde detta.
          </note>
          <note>
            Vår principiella inställning och den teoretiska bakgrunden till
            det här med barnomsorgstaxa är följande:
          </note>
          <note>
            Ett av mina barnbarn, som är sex år, har nu gått i nollan. Då
            kostar det ingenting. Men innan dess var hon på dagis. Då kostar
            det pengar. På sikt vill vi införa en allmän förskola för alla
            barn som är avgiftsfri. Det finns ju ingen principiell skillnad
            mellan mina barnbarn och våra gemensamma barn. Det är samma princip
            vare sig barnet är fyra, fem eller sex år. Därför tycker jag ärligt
            att det här med barnomsorgstaxan är bra. Det är ett led i vår
            strävan att på sikt göra detta utan kostnad för alla barn, dvs.
            en allmän förskola.
          </note>
          <note>
            Sedan får vi diskutera när den ska börja.
          </note>
          <note>
            Jag tog detta som exempel, Rolf Kenneryd, på den principiella
            inställningen.
          </note>
          <note type="speaker">
            Anf. 79 ROLF KENNERYD (c) replik:
          </note>
          <note>
            Fru talman! När Arne Kjörnsberg säger att han helst vill ha progressiviteten
            i skattesystemet visar han att han inte har förstått att vi är
            överens enbart i ord, inte i sak, när vi talar om marginaleffekter.
            Marginaleffekter handlar om kombinationen av ökad skatt och minskade
            bidrag. Man kan alltså inte ha progressiviteten enbart i det ena
            systemet. Det är där vi skiljer oss åt. Vi är bara överens på
            det ord- och språkmässiga planet, inte på det sakliga planet.
            Det visar den här debatten, och också tidigare debatter som vi
            har haft i detta ämne.
          </note>
          <note>
            Och jag uppskattar, för att vara ärlig, inte alls den halskramning
            som Arne Kjörnsberg ägnar sig åt ibland när det gäller min person
            på just den här punkten. Han förstår nämligen inte det reala problemet
            i det som vi diskuterar.
          </note>
          <note type="speaker">
            Anf. 80 ARNE KJÖRNSBERG (s) replik:
          </note>
          <note>
            Fru talman! Ett löfte: Jag kommer aldrig att komplimentera Rolf
            Kenneryd i sakfrågor i fortsättningen!
          </note>
          <note>
            Nu känner jag igen Rolf Kenneryd. Jag har inte förstått någonting.
            Rolf Kenneryd har på senare år, jag är ledsen att behöva säga
            det, börjat betygssätta socialdemokratiska talesmän. Är det inte
            Lennart
          </note>
          <note>
            Axelsson är det Lisbeth Staaf-Igelström, och nu gäller det mig
            och finansministern. Diskutera i sak, Rolf
          </note>
          <note>
            Kenneryd!
          </note>
          <note>
            Det här med marginaleffekter har jag begripit. När vi började
            kompensera för egenavgifterna hade vi tagit fram exempel. Av olika
            skäl - de som har tankarna med sig kan nog räkna ut varför - valde
            vi exempel från Gävle. Ett exempel var en arbetslös undersköterska.
            Hon var ensamstående och hade två barn. När hon gick från arbetslöshet
            till heltidsjobb fick hon 200 kr mindre i portmonnän att köpa
            bröd, smör och mjölk för när månaden var slut. Det var därför
            vi började kompensera för egenavgifterna. Det var därför vi ville
            införa maxtaxa på dagis. Skälet till att hon fick 200 kr mindre
            att köpa bröd, smör och mjölk för och betala hyra med var nämligen
            att hennes skatt och egenavgift gick upp, hennes bostadsbidrag
            gick ned och hennes barnomsorgsavgift gick upp dramatiskt. Det
            var därför vi valde den väg som vi har valt. Även om Rolf Kenneryd
            anser att jag egentligen inte har förstått någonting valde vi
            denna väg eftersom det var bättre för den här undersköterskan
            i
          </note>
          <note>
            Gävle.
          </note>
          <note>
            Och lägg märke till att detta inte var någon fiktiv person. Jag
            vet vem det var. Det var ett verkligt exempel. Det tillhör inte
            den här debatten att tala om vem det var, men exemplet var verkligt.
          </note>
          <note type="speaker">
            Anf. 81 PER ROSENGREN (v):
          </note>
          <note>
            Fru talman! Det har riktats ganska mycket kritik här i dag mot
            majoriteten för att det inte finns några skarpa skatteförslag
            i vårpropositionen. Jag har hela tiden sedan vi införde den nya
            budgetordningen levt i föreställningen att i VÅP:en läggs inte
            inkomstsidan fram över huvud taget. Det är utgiftssidan vi ska
            diskutera. Vi ska fastställa taken. Sedan kommer vi till intäktssidan
            i höst.
          </note>
          <note>
            Därför är det lite märkligt att den inledande finansdebatten
            i dag till två tredjedelar handlade om skatter, och sedan har
            vi dessutom en skatterunda, när det faktiskt var utgiftssidan,
            dvs. taken, som skulle diskuteras. Men nu står vi här, och jag
            får väl dra mitt strå till stacken för att förlänga den här dagen.
          </note>
          <note>
            Nej. Jag vill bara säga att det här med skatter och att ha en
            helhetssyn på politiken inte alltid är lätt. Det finns faktiskt
            en moderat som visat på detta. En moderat i Värmland, Jan-Evert
            Rådhström heter han, fick frågan hur mycket man skulle satsa på
            vägarna och hur man skulle finansiera det. Han svarade: Ja, det
            kanske blir på det sättet att vi inte kan genomföra de skattesänkningar
            vi föreslår.
          </note>
          <note>
            Det tycker jag är ganska intressant. Detta finns i en tidningsartikel.
          </note>
          <note>
            Sedan kan vi gå in och titta på reservationerna.
          </note>
          <note>
            Jag ska inte göra någon form av recension av dem, men det finns
            kanske anledning att titta på vad det är man föreslår. Ibland
            är dessa skatteförslag ganska täckande över hela skalan. Ibland
            blir man lite förvånad när man sitter och läser. Plötsligt finns
            det inte med saker, och då undrar man lite grann varför.
          </note>
          <note>
            Jag ska börja med en gammal borgerlig käpphäst som dubbelbeskattningen.
            Man föreslår att ta bort dubbelbeskattningen. De flesta borgerliga
            partier gör det. Det är bara synd att man inte går i takt med
            det som händer i Europa. Tyskland är på väg att återinföra dubbelbeskattningen.
            Holland har gjort det. EU är alltså på väg att diskutera huruvida
            man ska acceptera borttagandet av dubbelbeskattningen.
          </note>
          <note>
            Den modell som finns för att inte ha dubbelbeskattning är att
            man ska få skattereduktion för den skatt på utdelningen som företaget
            har betalat. På det sättet gynnar man det egna landets aktier.
            Det är alltså klart konkurrenssnedvridande. EU har ögonen på detta.
            Och Tyskland och Holland har redan vidtagit åtgärder för att minska
            detta. Ändå radas detta upp i ytterligare motioner. Följer ni
            inte med i vad som händer inom EU? Ska vi som är lite kritiska
            till EU
          </note>
          <note>
            behöva lyfta fram de strömningar som finns där?
          </note>
          <note>
            En annan intressant sak som moderaterna föreslår är slopad reklamskatt.
            Det tycker jag är ett ganska bra förslag. Men i stället vill man
            höja momsen på dagstidningarna för att finansiera detta. Vad hjälper
            det dagstidningarna, som faktiskt är de som har problem?
          </note>
          <note>
            De har i dag bara 4 % reklamskatt, medan tidskrifter i övrigt
            har 11 %. De som får den stora sänkningen ska man inte göra något
            åt, utan det är dagstidningarna som ska betala detta. Jag undrar
            vad tidningsutgivarna säger om en sådan sak.
          </note>
          <note>
            Sedan kommer vi till det mest intressanta. Det är vad Moderaterna,
            inte Folkpartiet, men Kristdemokraterna och även Centern säger.
            Man kan diskutera vad Centern egentligen menar, men det är inte
            bara i dag man kan diskutera det utan ganska ofta när det gäller
            skattepolitik. Det finns ett konkret exempel här.
          </note>
          <note>
            Det gäller de s.k. 3:12-reglerna. Moderaterna säger:
          </note>
          <note>
            Slopa 3:12-reglerna! Kristdemokraterna säger samma sak. Rolf
            Kenneryd säger: Ta bort de resterande fåmansföretagsreglerna!
          </note>
          <note>
            Menar ni detta? Ska vi ta bort 3:12-reglerna helt, de regler
            som har med fåmansföretagen att göra? Ska det vara tillåtet att
            överföra all inkomst av tjänst till kapitalbeskattning? Det är
            det ni skriver. Då vill jag harangera Folkpartiet. De skriver
            naturligtvis lite annorlunda. De är inne på samma linje som vi.
            Ska man göra detta måste man naturligtvis utgå något från en marknadsmässig
            lön. Det som är däröver kan man diskutera. Det gäller naturligtvis
            att fastställa den marknadsmässiga lönen.
          </note>
          <note>
            Men jag blir oerhört förvånad när jag läser reservationen från
            moderater, kristdemokrater och centerpartister. Menar man detta?
            Det är fritt fram att välja om man ska beskatta lönen med enbart
            kapitalbeskattning.
          </note>
          <note>
            En annan intressant sak är att de fyra borgerliga partierna föreslår
            att man ska få göra avdrag med
          </note>
          <note>
            50 000 kr för barnomsorgskostnader. Dessutom ska man få en skattereduktion
            med 50 % på hushållstjänster, där faktiskt barnpassning ingår
            i den uppräkning som görs i den motion som väckts i Sveriges riksdag.
            Man föreslår alltså dubbla avdrag för den här typen av kostnader.
            Det kan helt enkelt bara vara en lapsus. Men det är lite för många
            sådana lapsusar i den borgerliga skattepolitiken för att det ska
            vara trovärdigt.
          </note>
          <note>
            Kristdemokraterna skriver att man ska göra en sänkning av arbetsgivaravgiften
            med 10 % ytterligare. Det kanske bara innebär att man ska gå ned
            med
          </note>
          <note>
            10 procentenheter och inte med ytterligare 10 %. Det föreslår
            Centern också. Man lär sig ingenting av
          </note>
          <note>
            Riksdagens revisorers rapport om vilka effekter detta får sysselsättningsmässigt.
            Någon kristdemokrat har uttryckt att man inte gör detta av sysselsättningsskäl
            utan för att öka kapitalet hos dessa företagare. Så kan man kanske
            förklara det. Men när man går in på vilka sysselsättningseffekter
            det har är man helt fel ute. Det visar Riksdagens revisorers rapport
            som tar upp detta.
          </note>
          <note>
            Till en kostnad av 5 miljarder lyckas man skapa 3 500
          </note>
          <note>
            nya jobb. Det kanske inte är på det sättet vi ska använda pengarna.
          </note>
          <note>
            Centern vill också slopa uttagsskatten för fastighetsförvaltare
            som sköter sina egna fastigheter. Men detta infördes ju bara för
            att de som valde att köpa sina tjänster skulle få samma kostnader,
            dvs. att inköp av entreprenör inte skulle missgynnas. Hur har
            Centern tänkt lösa den konkurrenssituationen? Ni är ju för andra
            privata initiativ. Men nu plötsligt ska kommunala fastighetsbolag
            m.fl. slippa ta ut denna skatt.
          </note>
          <note>
            Men när man köper in tjänster ska man betala momsen.
          </note>
          <note>
            Det här är heller inte underligt när det kommer från ett borgerligt
            parti, tycker jag. Jag kan naturligtvis tänka mig den här lösningen.
            Jag sätter mig gärna ned och diskuterar det. Men när jag läser
            detta i en centerpartistisk motion och reservation tycker jag
            att det blir mycket märkligt.
          </note>
          <note>
            Folkpartiet återupprepar resonemanget om F-
          </note>
          <note>
            skatten. Det står en sak i reservationen som gör mig ytterligt
            konfunderad. Det står nämligen så här: "F-
          </note>
          <note>
            skattsedeln bör kunna förenklas så att inbetalning av sociala
            avgifter och skatt kan ske utifrån den lön som faktiskt har tagits
            ut."
          </note>
          <note>
            Nu är det på det sättet att man inte tar ut någon lön i enskilda
            firmor och handelsbolag, utan man skattar på resultatet. Vad kommer
            detta att leda till?
          </note>
          <note>
            Vad menar Folkpartiet med en sådan skrivning i reservationen?
            Vet man inte om att det faktiskt är resultatet man skattar för
            och inte uttaget.
          </note>
          <note>
            Sammantaget finns det en hel del att säga om de borgerliga reservationerna.
          </note>
          <note>
            Jag yrkar bifall till utskottets förslag i betänkandet. Men jag
            har ett par små synpunkter. Nu är inte
          </note>
          <note>
            Agne Hansson här, men han läste upp ett uttalande från Hyresgästföreningen
            om hur illa det var ställt med utvecklingen för bl.a. hyresgäster
            och barnfamiljer. Men man ska vara medveten om att Centern föreslår
            mer än en 50-procentig ökning av fastighetsskatten för hyresfastigheter,
            från 0,7 % till 1,1 %. Jag undrar vad Hyresgästföreningen har
            för uppfattning om det.
          </note>
          <note>
            Mats Odell är inte heller här inne, men det kanske finns anledning,
            om Mats Odell ser på TV eller hör detta någonstans - men han kanske
            har annat för sig -
          </note>
          <note>
            att erinra om den diskussion vi hade i går om kapitaliseringseffekter.
            Då erkände både moderater och kristdemokrater att det existerar
            kapitaliseringseffekter. Sedan kan man diskutera vilken nivå de
            har.
          </note>
          <note>
            Ska man förklara detta på ett ganska enkelt sätt säger man att
            en som är på väg att skaffa ett hus anser att han har 10 000 kr
            i månaden att avsätta för sitt boende. Den personen bryr sig inte
            om ifall det blir kapitalkostnad till banken eller om det är skatt.
            Han har det utrymmet. Om man sänker skatten kommer på sikt priserna
            att öka så pass mycket att bostadskostnaden blir densamma. Det
            man föreslår här är att man ska undandra staten skattebasen och
            i stället lämna över de pengarna till bankkapitalet. På sikt är
            det den effekten som det här får.
          </note>
          <note>
            Menar ni verkligen att ni tänker föra en sådan politik? Jag medger
            att det finns anledning att se över delar av fastighetsbeskattningen.
            Vad jag anser när det gäller förmögenhetsbeskattningen vet ni.
            Man ska ta upp halva taxeringsvärdet vid förmögenhetsbeskattningen.
            Men det ni föreslår är faktiskt att en del av hushållens kostnader
            för boendet inte ska tillfalla staten utan i stället tillfalla
            bankkapitalet. Det kan varken kristdemokrater eller moderater
            förneka. De erkände i går att det finns kapitaliseringseffekter.
            Det vi diskuterar är bara i vilken grad man för över detta till
            bankkapitalet. Jag blir lite förvånad när man har den ingången.
          </note>
          <note>
            Jag vill bara ta upp en liten sak till. Det är när kristdemokraterna
            säger att man har dubbelbeskattning på investeringar. Man kan
            kanske med den traditionella synen på dubbelbeskattning hävda
            att företag betalar skatt på avkastningen. Men vad menar kristdemokraterna
            när man säger att vi har dubbelbeskattning på investeringar? Det
            står i reservationen.
          </note>
          <note>
            Jag har här ställt en hel del frågor. Jag vore i och för sig
            tacksam om jag fick några svar. Men tiden kanske är för långt
            liden för att det ska bli särskilt många repliker.
          </note>
          <note>
            Återigen bifall till utskottets förslag i betänkandet.
          </note>
          <note type="speaker">
            Anf. 82 CARL FREDRIK GRAF (m) replik:
          </note>
          <note>
            Fru talman! Per Rosengren har helt rätt i sin analys att han
            tagit alltför mycket av kammarens tid i anspråk för sitt anförande.
            Det är intressant att konstatera att han ägnade all denna tid
            till att gå igenom oppositionens förslag. Det beror på att oppositionen
            har lagt fram ett antal konkreta förslag på olika områden, medan
            Per Rosengren själv hade ingenting att säga om vad som står i
            vårpropositionen och vad han och hans parti har för ambitioner
            på skatteområdet.
          </note>
          <note>
            Rosengren minns säkert den debattrunda vi hade för ett eller
            två år sedan där Rosengren sade: Nästa gång ska sambeskattningen
            i förmögenhetsbeskattningen slopas. Det har inte varit ett ljud
            om det i dag, och sambeskattningen är kvar.
          </note>
          <note>
            Rosengren har även när det gäller fastighetsskatten varit ute
            och snurrat runt och sagt att det kan bli tal om lindringar osv.
            Men är det en rimlig nivå för
          </note>
          <note>
            Lars Persson i Vaxholm att betala 25 000 kr i fastighetsskatt
            trots begränsningsregeln? Kommer Rosengren att föreslå någonting
            annat som gör att Persson kan få en lägre och något mer sansad
            beskattning?
          </note>
          <note>
            Det hörde vi heller ingenting om.
          </note>
          <note>
            Sedan finns det andra saker som Rosengren gärna undviker att
            tala som inte direkt har med beskattningen att göra men som handlar
            om att infria gamla löften. Det gäller samordningen av änkepensionerna.
          </note>
          <note>
            Där har Vänsterpartiet helt tystnat. Den debatten existerar knappt
            längre.
          </note>
          <note>
            Rosengren tog upp en hel palett av frågor som hade tagits upp
            i reservationerna. Min tid ger mig inte möjlighet att kommentera
            dem alla. Men på en punkt är jag nyfiken. Rosengren nämnde inledningsvis
            kapitalbeskattningen. Är Rosengren beredd att sänka kapitalbeskattningen
            till en för Sverige konkurrenskraftig nivå i ett europeiskt och
            internationellt perspektiv? Då kanske vi kan diskutera utformningen.
          </note>
          <note>
            Jag har hittills inte hört någonting om någon beredskap att förändra
            det totala uttaget. Om den beredskapen finns hos Vänsterpartiet
            kan det bli intressant.
          </note>
          <note type="speaker">
            Anf. 83 PER ROSENGREN (v) replik:
          </note>
          <note>
            Fru talman! Vi kan inte stå här och diskutera förslag som vi
            inte har lagt fram. Att de borgerliga lägger fram förslag i en
            budget där de diskuterar utgiftsramar men inte diskuterar intäkter
            beror antingen på att de inte har läst hur vi ska arbeta med budgeten
            eller så är det demonstrationspolitik.
          </note>
          <note>
            När det gäller sambeskattningen har vi kommit fram till hälften.
            Nu prioriterar vi förmögenhetsskatten, nämligen att se till att
            det blir halva taxeringsvärdet i förmögenhetsbeskattningen. Vi
            prioriterar det eftersom det är mer fördelningspolitiskt riktigt.
          </note>
          <note>
            Jag ser på exemplet med lokföraren. Det innebär att han måste
            ha 500 000 kr i inkomst. 5 % av
          </note>
          <note>
            500 000 är ungefär 25 000 kr. Har man 500 000 i inkomst anser
            jag inte att 25 000 kr är ett så jättestort problem, även om beloppet
            kan verka högt. Jag vet inte om Carl Fredrik Graf har de riktiga
            siffrorna.
          </note>
          <note>
            I fråga om kapitalbeskattning diskuterar jag dubbelbeskattning.
            Med ert förslag går ni emot de andra länderna som håller på att
            gå mot andra hållet. Dessutom har ni inte studerat vad EU säger
            om detta, nämligen att detta är en konkurrenshämmande politik.
          </note>
          <note>
            Vi är inte beredda att i nuvarande läge sänka kapitalbeskattningen
            i övrigt med tanke på hur arbetet inom EU ser ut. Vi vet att det
            om några år kommer att bli fråga om en uppgiftsskyldighet mellan
            länderna.
          </note>
          <note>
            Vi får se vad som händer då. Det här ligger inte inom de närmaste
            fem sex åren. Det kommer inte att vara några större problem under
            den tiden. Därefter får vi se vad som händer.
          </note>
          <note type="speaker">
            Anf. 84 CARL FREDRIK GRAF (m) replik:
          </note>
          <note>
            Fru talman! Vi kan först diskutera Lars Persson i
          </note>
          <note>
            Vaxholm. Problemet med begränsningsregeln är att den inte omfattar
            förmögenhetsskatten. Perssons lilla fastighet är klassificerad
            på ett sådant sätt att en del av fastigheten anses som fritidshus.
            Då uppstår de groteska effekterna. Då kan man med en låg inkomst
            hamna i den situationen att man måste betala så pass höga fastighetsskatter.
            Jag avvisar den tekniken.
          </note>
          <note>
            Sedan var det frågan om vi ska lägga fram skarpa förslag eller
            inte. Precis som Per Rosengren säger är problemet att vi inte
            har några förslag från vår egen sida att diskutera i fråga om
            vårpropositionen. Det finns dåligt antytt vad man tänker göra.
            Det finns en budgeteringsmarginal som ni inte nämner hur ni vill
            använda. Det finns tankar om att fortsätta att kompensera för
            egenavgifterna, men inte mer. Det är det som är lite trist. Det
            är därför vi diskuterar de borgerliga konkreta förslagen i den
            meningen att vi gör klart våra intentioner. Jag tror att väljarna
            uppskattar att vi får möjlighet att diskutera de intentionerna.
            Rosengren uppskattar det också. Hans debattglädje visar ju att
            han tycker att det är kul att debattera våra förslag.
          </note>
          <note>
            Vi får se till hösten om han har några egna att komma med. Då
            ska jag med glädje syna dem lika noga.
          </note>
          <note type="speaker">
            Anf. 85 PER ROSENGREN (v) replik:
          </note>
          <note>
            Fru talman! Jag lovar att jag, till skillnad från Carl
          </note>
          <note>
            Fredrik Graf, kommer att kunna svara på frågorna.
          </note>
          <note>
            När det gäller Carl Fredrik Grafs sätt att uttrycka sig pratar
            han om fastighetsskatt. Sedan visar det sig plötsligt att han
            inte pratade om fastighetsskatt utan kombinationen av förmögenhetsskatt
            och fastighetsskatt. Det är bra om man säger det.
          </note>
          <note>
            Med vårt förslag om halva taxeringsvärdet i förmögenhetstaxeringen
            lovar jag att lokföraren kommer att få en fastighetsskatt som
            är en bra bit under
          </note>
          <note>
            15 000 kr. Jag kan inte lova det för jag måste se siffrorna först!
            Det torde bli de effekterna - mellan tummen och pekfingret!
          </note>
          <note>
            Carl Fredrik Graf svarade inte på frågan om vad som ska göras
            med hushållsnära tjänster. Ska man få avdrag för det trots att
            man redan har fått avdrag för barnomsorgskostnaderna? Carl Fredrik
            Graf vill naturligtvis inte heller svara på frågan om tidningsartikeln
            av Jan-Evert Rådhström där han säger att för att finansiera vägarna
            går det bra att låta bli att sänka skatten.
          </note>
          <note type="speaker">
            Anf. 86 HELENA HÖIJ (kd) replik:
          </note>
          <note>
            Fru talman! Jag vill börja med att instämma i Carl
          </note>
          <note>
            Fredrik Grafs analys av Per Rosengrens anförande, som kan betecknas
            som ett osammanhängande bläddrande i oppositionens motioner och
            reservationer -
          </note>
          <note>
            något som var svårt att hänga med i för de flesta.
          </note>
          <note>
            Jag vill dock lyfta fram en fråga, nämligen storleken på de s.k.
            kapitaliseringseffekterna som skulle bli resultatet av en slopad
            fastighetsskatt. Vi är överens om att den finns men att storleken
            måste diskuteras.
          </note>
          <note>
            När det gäller effekterna av sänkta skatter som tas ut på lönekostnader
            hos bl.a. arbetsgivare vet vi med ganska stor säkerhet att det
            kommer att slå igenom med ca 50 % i lönebildningen. Varför är
            inte Vänsterpartiet berett, Per Rosengren, att medverka till rejäla
            skattesänkningar för låginkomsttagare? Det skulle ge möjligheter
            till en bättre arbetsmarknad med andra lite bättre löner för låginkomsttagarna
            och ge dem och deras familjer större möjlighet till ökat inflytande
            och ökad makt över den egna ekonomiska situationen.
          </note>
          <note type="speaker">
            Anf. 87 PER ROSENGREN (v) replik:
          </note>
          <note>
            Fru talman! Det kanske blir ett osammanhängande pladdrande när
            man går igenom de enskilda skatteförslagen som de borgerliga har
            lagt fram. Helena Höij får ursäkta att jag står och läser innantill
            i era förslag.
          </note>
          <note>
            Jag ska fråga även Helena Höij: Ni vill ha avdrag med 50 000
            för barnomsorgskostnader och därefter även avdrag med 50 % för
            hushållsnära tjänster. Ni är alltså beredda att dubbelsubventionera,
            eller är det också en lapsus?
          </note>
          <note>
            Jag frågade lite grann om dubbelbeskattningen. Är ni inte medvetna
            om vad som sker i Europa? Det gäller även kapitaliseringseffekterna
            och ert förslag om att ha en kommunal avgift. Jag ställde frågan
            i går om hur stor den avgiften ska vara. Det vet ni inte. Hur
            stor del ska plockas in till kommunerna i statsbidrag?
          </note>
          <note>
            Det vet ni inte. Ni bereder frågan.
          </note>
          <note>
            Samtidigt säger ni i debatten att det är viktigt att de boende
            vet hur stora kostnader de får. När jag sedan ställer frågan till
            kristdemokraterna får jag svaret att ni inte vet. Det är mycket
            märkligt.
          </note>
          <note>
            Sedan var det frågan om sänkning av skatten för låginkomsttagare.
            Men kristdemokraterna och moderaterna prioriterar inte några låginkomsttagare.
            Förvärvsavdrag gynnar dem med höga inkomster. Det gäller naturligtvis
            även ett borttagande av den statliga skatten. Det är inte låginkomsttagare
            som gynnas av det. Ni lägger ut enorma summor på att sänka skatten
            för dem med relativt höga inkomster.
          </note>
          <note>
            Hur vill ni göra med hyreshusen? Ni diskuterar bara villorna.
            Ni har inga förslag hur vi ska lösa problemet med fastighetsskatten
            för hyreshusen. Det vore intressant om jag kunde få svar på någon
            av frågorna.
          </note>
          <note type="speaker">
            Anf. 88 HELENA HÖIJ (kd) replik:
          </note>
          <note>
            Fru talman! Det är en radda frågor och en radda förslag ur inte
            bara våra reservationer och våra motioner som kommer upp i det
            här replikskiftet utan en mängd annat. Det är naturligtvis helt
            omöjligt att diskutera dem på två minuter.
          </note>
          <note>
            Jag lyfte upp en fråga som jag tyckte att det var intressant
            att vi försökte reda ut, och det var skatten för låginkomsttagare.
            Jag ska bara ta upp ett förslag som Kristdemokraterna har som
            slår direkt mot låginkomsttagarnas skatter, och det är en skattereduktion
            just för låg- och medelinkomsttagare på maximalt
          </note>
          <note>
            3 600 kr.
          </note>
          <note>
            Jag ska ge Per Rosengren ytterligare en chans att förklara Vänsterpartiets
            syn när det gäller skatt på låginkomsttagare.
          </note>
          <note type="speaker">
            Anf. 89 PER ROSENGREN (v) replik:
          </note>
          <note>
            Fru talman! Vi var med och ställde krav på just en riktad sänkning
            för låginkomsttagarna. Det har vi haft under de senare åren. 30
            % på 3 600 kr är 1 000 kr om året. Det är t.o.m. lägre än det
            som vi har genomfört som ni har varit motståndare till.
          </note>
          <note>
            Återigen: Hur ska ni göra med dubbelbeskattningen? Är det låginkomsttagarna
            som skulle gynnas av ert förslag? Hur stämmer detta med EU:s politik?
            Hur stämmer det med det faktum att både Tyskland och
          </note>
          <note>
            Holland i dag börjar återinföra dubbelbeskattningen?
          </note>
          <note>
            Ett av länderna har återinfört den, och ett annat land är på
            väg att göra det. Hur ska ni göra med avdraget
          </note>
          <note>
            50 000 kr för barnomsorgskostnader? Går det att kombinera med
            avdrag för hushållsnära tjänster? Hur ska ni göra med fastighetsskatten?
            Hur hög kommer den att bli på de kommunala nivåerna när det gäller
            avgiften?
          </note>
          <note>
            Ni har inte svar på en enda fråga på skattepolitikens område,
            utan det är rena snömoset.
          </note>
          <note type="speaker">
            Anf. 90 BO KÖNBERG (fp):
          </note>
          <note>
            Fru talman! Arbetsdagen och terminen börjar närma sig sitt slut.
            Jag är förstås mycket tacksam att så många av kollegerna har samlats
            just för att lyssna på mitt anförande och få höra mig utveckla
            principerna för den socialliberala skattepolitiken.
          </note>
          <note>
            I den utmärkta reservationen nr 14, som jag rekommenderar till
            läsning, utvecklas bl.a. det gamla självklara liberala kravet
            att det måste löna sig att arbeta.
          </note>
          <note>
            Vi lägger förslag om att den s.k. värnskatten, som är ett brott
            mot reglerna i skattereformen, tas bort.
          </note>
          <note>
            Vi vill höja brytpunkten. Jag tror möjligen att Arne Kjörnsberg
            från skatteutskottets ledning är på vår sida. Jag hoppas att det
            visar sig i verkligheten också och inte bara i Arne Kjörnsbergs
            tal.
          </note>
          <note>
            Vi vill ta bort LO-puckeln.
          </note>
          <note>
            Vi lägger förslag som minskar marginaleffekterna i övrigt. De
            har diskuterats en del i den här debatten, och jag kanske inte
            behöver stryka under det självklara att marginalskatterna är en
            del av marginaleffekterna. De utgörs av ett par andra delar också.
            Vi lägger alltså från vår sida förslag på samtliga områden.
          </note>
          <note>
            Det har några gånger i dag diskuterats statsskatten, och det
            visar sig att skatteutskottets ordförande var antingen frånvarande
            eller sovande, mentalt eller på annat sätt, när Karin Pilsäter
            för ett tag sedan gav svar till Bosse Ringholm - jag vet inte
            för vilken gång i ordningen - att Folkpartiet inte har lagt några
            förslag om avskaffad statsskatt. Den delen av Arne
          </note>
          <note>
            Kjörnsbergs tal får han anledning att ta tillbaka på ett eller
            annat sätt.
          </note>
          <note>
            Vi lägger förslag om avskaffande av den nuvarande fastighetsskatten.
            Vi vill ha en annan typ av fastighetsbeskattning. Det kommer att
            innebära att den blir klart sänkt.
          </note>
          <note>
            Vi lägger förslag om förmögenhetsskattens avskaffande.
          </note>
          <note>
            Vi har synpunkter bl.a. på dubbelbeskattningen.
          </note>
          <note>
            Per Rosengren har flera gånger tagit upp frågan om dubbelbeskattningen,
            som kammarens ledamöter har hört, utan att ett ögonblick komma
            in på principfrågan om vad det gäller. Han har bara ägnat sig
            åt teknikaliteter eller vad som händer i något annat land.
          </note>
          <note>
            Det vore intressant om han någon gång ville komma in på själva
            principfrågan. Ska vi ha dubbel beskattning på de pengar som satsas
            i riskvillig verksamhet i vårt land och enkel beskattning på de
            pengar som placeras i icke-riskvillig verksamhet, typ på bankkonto?
            Det skulle vara intressant att vid tillfälle få det utvecklat.
            Möjligen uppskattar kammaren om det inte sker i dag.
          </note>
          <note>
            På ett område har vi lagt förslag genom åren, och det gäller
            att se till att socialförsäkringarna blir riktiga försäkringar.
            De ska vara allmänna och obligatoriska.
          </note>
          <note>
            Om de utformas på områden som de flesta människor skulle vilja
            ha och teckna frivilligt, och om de utformas så att det blir raka
            rör mellan avgifter och förmåner, att det inte tas ut avgifter
            någonstans där det inte finns förmåner - någonting som är självklart
            i alla andra försäkringar - skulle de bli mer försäkringsmässiga.
            Dessutom skulle de utformas tydligare så att det är helt klart
            vad man betalar för - det som ibland brukar kallas egenavgifter
            men som likaväl skulle kunna kallas försäkringspremier.
          </note>
          <note>
            Det märkliga är att när man inom pensionsreformen och på andra
            sätt försöker få till stånd tydligare försäkringspremier värjer
            sig personer, inte minst inom arbetarrörelsen, emot detta. Om
            det är några som är för att de delar av det som brukar kallas
            skatter uppfattas som skatter och uppfattas ha ett mera tydligt
            samband med vad man själv får ut, dvs. att skatteinslaget minskar,
            borde de som är för ett högt totalt skattetryck vara mera intresserade
            än många andra av att genomföra det. Så har det hittills inte
            varit. Det finns debattörer på den sidan, bl.a. med anknytning
            till LO, som har framfört liknande tankegångar, men hittills verkar
            det inte ha fått något större resultat.
          </note>
          <note>
            Fru talman! För snart fyra år sedan lade vi från
          </note>
          <note>
            Folkpartiets sida ett förslag på en stor socialförsäkringsreform
            utgående från samma principer som den stora pensionsreformen.
            Vår partiledare Lars Leijonborg skrev brev till samtliga andra
            partiledare och bjöd in till samtal för att se om man kunde komma
            fram till någonting på den punkten. Tyvärr har vi inte fått några
            positiva svar. Det är bara att hoppas att den dagen kan komma
            då vi får sådana positiva svar och att vi i Sverige skulle kunna
            genomföra en sådan reform. Det skulle innebära en kraftig minskning
            av det faktiska skattetrycket.
          </note>
          <note>
            Med tanke på vilken tid på dygnet det är, yrkar jag i dag inte
            bifall till reservationen.
          </note>
          <note type="speaker">
            Anf. 91 PER ROSENGREN (v) replik:
          </note>
          <note>
            Fru talman! Jag vill bara påpeka att jag inte har diskuterat
            teknikaliteter när det gäller dubbelbeskattningen. Det handlar
            om 10-15 miljarder. Vi är absolut inte beredda att ge detta till
            folk som redan har gott om pengar.
          </note>
          <note>
            Det viktigaste i sammanhanget är att jag förhåller mig till den
            verklighet som finns runtomkring oss.
          </note>
          <note>
            Tyskland återinför dubbelbeskattning, och Holland gör det. EU
            börjar diskutera huruvida detta inte är konkurrenssnedvridande.
          </note>
          <note>
            Det är ganska intressant att Bo Könberg som ivrig
          </note>
          <note>
            EU-anhängare inte inser att det här kommer att bli ett problem
            för Sverige, om vi nu ska lägga kraft på att genomföra någonting
            som EU säger nej till.
          </note>
          <note type="speaker">
            Anf. 92 BO KÖNBERG (fp) replik:
          </note>
          <note>
            Fru talman! Jag konstaterade i mitt förra inlägg att
          </note>
          <note>
            Per Rosengren uppehöll sig enbart vid vad jag kallar teknikaliteter,
            dvs. vad som händer i något annat land, om det är så att man ska
            ta bort dubbelbeskattningen genom att ta bort den på den ena eller
            andra sidan.
          </note>
          <note>
            Den raka fråga som jag försökte ställa till Per Rosengren var:
            Är det rimligt att ha dubbel beskattning på investeringar som
            är riskbenägna jämfört med dem som inte är det? Enklare uttryckt:
            Om man placerar pengar i aktier ska de beskattas dubbelt, men
            om man sätter in pengar på en bankbok ska de beskattas enkelt.
            Går det att få svar på den frågan?
          </note>
          <note type="speaker">
            Anf. 93 PER ROSENGREN (v) replik:
          </note>
          <note>
            Fru talman! Det som Bo Könberg vill är att den som får utdelning
            på aktier inte ska betala någon skatt på den. Om man däremot har
            pengarna på banken ska man skatta för avkastningen. Det är det
            som det hela handlar om. Dessutom handlar det om att EU förr eller
            senare kommer att sätta stopp för detta. Vad EU
          </note>
          <note>
            planerar och EU:s syn på konkurrens osv. tycker tydligen inte
            Bo Könberg och Folkpartiet är särskilt intressant.
          </note>
          <note type="speaker">
            Anf. 94 BO KÖNBERG (fp) replik:
          </note>
          <note>
            Fru talman! Det som Per Rosengren nu försöker göra är att kasta
            sand i ögonen på de riksdagsledamöter som lyssnar. Den fråga han
            ska ta ställning till är om det är rimligt att man betalar skatt
            två gånger, både i företaget och hos den enskilde, om man satsar
            pengar på verksamhet som tar risker, medan man ska göra det, enligt
            allas vår uppfattning, en gång om man har pengar på bank.
          </note>
          <note>
            Den tekniska utformningen kan vi diskutera här eller någon annanstans.
            Principen har Per Rosengren vägrat att ge svar om.
          </note>
          <note type="speaker">
            Anf. 95 ARNE KJÖRNSBERG (s):
          </note>
          <note>
            Fru talman! Det är bra besked om statsskatten.
          </note>
          <note>
            Kan inte Bo Könberg själv, hans partiordförande eller hans ekonomisk-politiske
            talesman tala om för Bo
          </note>
          <note>
            Lundgren och Carl Fredrik Graf att ni inte ställer upp på slopad
            statsskatt? Det vore jättebra om Bo Könberg ville göra det.
          </note>
          <note>
            Får jag sedan, fru talman, säga en sak i all ödmjukhet. När jag
            var ny i riksdagen 1985 var mitt intryck av riksdagen och riksdagsdebatterna
            jämfört med fullmäktige i Borås att här var man mycket artigare
            och sakligare och att det var mycket mindre personangrepp. Jag
            har varit här i 16 år. Det har skett en förändring. Om man inte
            pladdrar sover man tydligen numera.
          </note>
          <note type="speaker">
            Anf. 96 BO KÖNBERG (fp):
          </note>
          <note>
            Fru talman! Jag trodde att vännen Arne skulle uppskatta att jag
            försökte hitta någon förklaring till att han en timme efter det
            att Karin Pilsäter här hade gett besked gav en helt motsatt uppgift
            i denna kammare.
          </note>
          <note>
            Jag tyckte att den kanske snällaste förklaringen var den att
            han hade sovit, men jag tar tillbaka den och får fundera på någon
            annan förklaring.
          </note>
          <note>
            Överläggningen var härmed avslutad.
          </note>
          <note>
            Beslut
          </note>
          <note>
            FiU20 Riktlinjer för den ekonomiska politiken, utgiftstak, m.m.
          </note>
          <note>
            Punkt 1 (Allmänna riktlinjer för den ekonomiska politiken [avsnitten
            1.1-1.3])
          </note>
          <note>
            1. utskottet
          </note>
          <note>
            2. res. 1 (kd, m, c, fp)
          </note>
          <note>
            Votering:
          </note>
          <note>
            161 för utskottet
          </note>
          <note>
            125 för res. 1
          </note>
          <note>
            63 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 113 s, 37 v, 11 mp
          </note>
          <note>
            För res. 1: 67 m, 34 kd, 13 c, 11 fp
          </note>
          <note>
            Frånvarande: 18 s, 15 m, 6 v, 8 kd, 5 c, 5 fp, 5 mp,
          </note>
          <note>
            1 -
          </note>
          <note>
            Per Landgren (kd) anmälde att han avsett att rösta nej men markerats
            som frånvarande.
          </note>
          <note>
            Punkt 2 (Den ekonomiska och monetära unionen
          </note>
          <note>
            [avsnitt 1.4])
          </note>
          <note>
            Propositioner ställdes först beträffande utskottets förslag till
            beslut och därefter i fråga om motiveringen.
          </note>
          <note>
            Förslag till beslut:
          </note>
          <note>
            1. utskottet
          </note>
          <note>
            2. res. 2 (kd, m, fp)
          </note>
          <note>
            Votering:
          </note>
          <note>
            169 för utskottet
          </note>
          <note>
            114 för res. 2
          </note>
          <note>
            2 avstod
          </note>
          <note>
            64 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 113 s, 37 v, 8 c, 11 mp
          </note>
          <note>
            För res. 2: 68 m, 35 kd, 11 fp
          </note>
          <note>
            Avstod: 1 m, 1 c
          </note>
          <note>
            Frånvarande: 18 s, 13 m, 6 v, 7 kd, 9 c, 5 fp, 5 mp,
          </note>
          <note>
            1 -
          </note>
          <note>
            Motiveringen:
          </note>
          <note>
            Godkännande av
          </note>
          <note>
            1. utskottets motivering
          </note>
          <note>
            2. motiveringen i res. 3 (c)
          </note>
          <note>
            Votering:
          </note>
          <note>
            162 för utskottet
          </note>
          <note>
            13 för res. 3
          </note>
          <note>
            114 avstod
          </note>
          <note>
            60 frånvarande
          </note>
          <note>
            Kammaren biföll utskottets motivering.
          </note>
          <note>
            Partivis fördelning av rösterna:
          </note>
          <note>
            För utskottet: 113 s, 37 v, 1 fp, 11 mp
          </note>
          <note>
            För res. 3: 13 c
          </note>
          <note>
            Avstod: 69 m, 35 kd, 10 fp
          </note>
          <note>
            Frånvarande: 18 s, 13 m, 6 v, 7 kd, 5 c, 5 fp, 5 mp,
          </note>
          <note>
            1 -
          </note>
          <note>
            Punkt 4 (Budgetpolitikens inriktning 2002-2004
          </note>
          <note>
            [avsnitten 2.3, 2.4 och 3])
          </note>
          <note>
            1. utskottet
          </note>
          <note>
            2. res. 7 (m)
          </note>
          <note>
            3. res. 8 (kd)
          </note>
          <note>
            4. res. 9 (c)
          </note>
          <note>
            5. res. 10 (fp)
          </note>
          <note>
            Förberedande votering 1:
          </note>
          <note>
            14 för res. 9
          </note>
          <note>
            11 för res. 10
          </note>
          <note>
            259 avstod
          </note>
          <note>
            65 frånvarande
          </note>
          <note>
            Kammaren biträdde res. 9.
          </note>
          <note>
            Förberedande votering 2:
          </note>
          <note>
            35 för res. 8
          </note>
          <note>
            13 för res. 9
          </note>
          <note>
            241 avstod
          </note>
          <note>
            60 frånvarande
          </note>
          <note>
            Kammaren biträdde res. 8.
          </note>
          <note>
            Förberedande votering 3:
          </note>
          <note>
            70 för res. 7
          </note>
          <note>
            36 för res. 8
          </note>
          <note>
            183 avstod
          </note>
          <note>
            60 frånvarande
          </note>
          <note>
            Kammaren biträdde res. 7.
          </note>
          <note>
            Huvudvotering:
          </note>
          <note>
            161 för utskottet
          </note>
          <note>
            69 för res. 7
          </note>
          <note>
            59 avstod
          </note>
          <note>
            60 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 113 s, 37 v, 11 mp
          </note>
          <note>
            För res. 7: 69 m
          </note>
          <note>
            Avstod: 35 kd, 13 c, 11 fp
          </note>
          <note>
            Frånvarande: 18 s, 13 m, 6 v, 7 kd, 5 c, 5 fp, 5 mp,
          </note>
          <note>
            1 -
          </note>
          <note>
            Övriga punkter
          </note>
          <note>
            Kammaren biföll utskottets förslag.
          </note>
          <note>
            6 § Avslutning
          </note>
          <note type="speaker">
            Anf. 97 TALMANNEN:
          </note>
          <note>
            Ärade riksdagsledamöter! Ett alldeles särskilt halvår i riksdagen
            går nu mot sitt slut.
          </note>
          <note>
            Sveriges ordförandeskap i Europeiska unionen har denna vår satt
            sin prägel på riksdagsarbetet i många avseenden.
          </note>
          <note>
            Det har varit en mycket intensiv tid. Hårt arbete, kompetens,
            engagemang och inte så lite fingerfärdighet har krävts av alla
            i vårt hus - ledamöter och anställda.
          </note>
          <note>
            De möten som anordnats av riksdagen med anledning av det svenska
            ordförandeskapet har också avlöpt mycket väl. Jag vill ta detta
            tillfälle i akt att varmt tacka alla som bidragit till detta genom
            extraordinära och engagerade insatser.
          </note>
          <note>
            Förhoppningsvis kan den sommar som nu väntar ge kompensation
            för den brist på fritid och avkoppling som denna hektiska vår
            inneburit.
          </note>
          <note>
            Men det har också varit en mycket spännande tid.
          </note>
          <note>
            Det snart gångna halvåret har givit oss i riksdagen många nya
            och värdefulla erfarenheter. De har entydigt pekat på riksdagens
            - de nationella parlamentens
          </note>
          <note>
            - ansvar för demokratin i en tid av internationalisering.
          </note>
          <note>
            Det är positiva och konstruktiva erfarenheter som visar på stora
            möjligheter, som måste tas till vara. Det kommer att kräva nytänkande
            och förändrade arbetsmetoder.
          </note>
          <note>
            Det beslut som riksdagen fattade i går om betänkandet Riksdagen
            inför 2000-talet är ett viktigt steg i denna riktning. Det har
            varit en mycket stimulerande arbetsuppgift för mig att leda det
            arbete som lade grunden för detta beslut i mycket konstruktivt
            och engagerat samarbete med Riksdagskommitténs ledamöter, experter
            och sekreterare. Jag vill varmt tacka alla som under kommitténs
            arbete och därefter fullföljt uppgiften att ge riksdagen arbetsformer
            som kommer att stärka riksdagens roll, och därmed demokratin,
            i en tid av avgörande förändringar och stora utmaningar.
          </note>
          <note>
            Vi kan nu också konstatera att samrådet med och informationen
            från regeringen under ordförandeskapshalvåret har fungerat väl
            i EU-nämnd och i kammare tack vare redan tidigare väl upparbetade
            rutiner, som ytterligare förbättrats denna vår.
          </note>
          <note>
            De möten som hållits i riksdagen mellan utskott i de nationella
            parlamenten inom EU, COSAC-mötet och den EU-rättsliga konferens
            som ägt rum i veckan under riksdagens och regeringens gemensamma
            värdskap, har givit värdefulla bidrag till vårt arbete att stärka
            det demokratiska arbetet. Företrädare för regeringen har aktivt
            deltagit i dessa möten.
          </note>
          <note>
            Det sammansatta konstitutions- och utrikesutskottet åstadkom
            på kort tid ett gediget bidrag till diskussionen om EU:s framtidsfrågor,
            vilket utmynnade i en både intressant och konstruktiv debatt i
            kammaren och i beslut av betydelse för vår fortsatta behandling
            av EU:s framtidsfrågor.
          </note>
          <note>
            Den 13-15 september är riksdagen värd för det årliga mötet med
            talmännen i de nationella parlamenten inom EU. Där deltar kandidatländernas
            talmän nu för första gången. Den rapport som jag då kommer att
            presentera är en genomgång av erfarenheter och arbetsmetoder vad
            gäller de nationella parlamentens roll för att stärka demokratin
            i EU-arbetet och i det internationella samarbetet.
          </note>
          <note>
            Rapporten kommer att finnas tillgänglig på riksdagens webbplats
            inom kort.
          </note>
          <note>
            Ärade ledamöter! Två av riksdagens ledamöter har under det gångna
            halvåret lämnat riksdagen för andra uppdrag.
          </note>
          <note>
            Mats Lindberg kom in i riksdagen 1986 och har varit verksam inom
            näringsutskottet, dåvarande Förvaltningsstyrelsen och som ordförande
            i direktionen liksom i nuvarande Riksdagsstyrelsen. Mats Lindberg
            har sedan tidigt i våras fortsatt sitt engagemang för näringslivsfrågorna
            som styrelseordförande inom det privata näringslivet.
          </note>
          <note>
            Gun Hellsvik lämnade riksdagen den 1 mars efter att ha blivit
            utnämnd till generaldirektör för Patentoch registreringsverket.
            Gun Hellsvik valdes till riksdagsledamot 1994 och blev då ordförande
            i justitieutskottet efter tre år som justitieminister. Hon valdes
          </note>
          <note>
            1999 även till ordförande för Nordiska rådets svenska delegation
            och president i Nordiska rådet.
          </note>
          <note>
            Vi tackar Mats Lindberg och Gun Hellsvik för deras insatser i
            riksdagen och önskar dem all framgång på nuvarande uppdrag inom
            svenskt samhällsliv.
          </note>
          <note>
            Ärade riksdagsledamöter! Jag vill varmt tacka er alla för engagerade
            och kunniga insatser under det år som gått.
          </note>
          <note>
            Jag vill också tacka de vice talmännen för gott samarbete, liksom
            gruppledarna och partiernas företrädare i Riksdagsstyrelsen för
            aldrig sinande tålamod och konstruktivitet i delikata avgöranden
            och kvittningsmännen för likaledes aldrig sinande nit och redlighet
            tillika med mänsklig hänsyn när så krävs.
          </note>
          <note>
            Tack också till kammarsekreteraren och till riksdagens personal
            som med sitt engagemang har bidragit till att göra detta intensiva
            halvår till en stor framgång.
          </note>
          <note>
            Kära arbetskamrater och vänner! Den blomstertid har nu på sedvanligt
            sätt inte bara kommit, utan närapå förrunnit medan vi i riksdagen
            varit strängt upptagna av annat än att se gullvivorna växa och
            häggen slå ut.
          </note>
          <note>
            Nu önskar jag er alla många och goda stunder att njuta av den
            lust och fägring stor som trots allt ännu väntar på oss där ute.
          </note>
          <note>
            Nobelpristagaren Harry Martinson ger i sin
          </note>
          <note>
            Göksång gestalt åt vår längtan i denna stund:
          </note>
          <note>
            Bered er för livet och vänd alla blickar mot söder det påstås
            att solen skall komma så snart den får tid.
          </note>
          <note>
            Då gäller det vara på platsen och insamla glöder att bota sig
            med och att uppvärma gökhjärtat vid.
          </note>
          <note>
            Ack finge mitt hjärta slå upp sina kamrar och tala om sommarens
            tid tills jag fölle i backen och dog.
          </note>
          <note>
            Ack bleve det sommar då skulle jag verkligen gala då skulle jag
            ropa som ingen har ropat i skog.
          </note>
          <note>
            Ärade ledamöter! Kära vänner! Skön sommar och på återseende i
            höst.
          </note>
          <note>
            (Applåder)
          </note>
          <note type="speaker">
            Anf. 98 JAN BERGQVIST (s):
          </note>
          <note>
            Fru talman! Kammarens ledamöter ber att få tacka för de varma
            välgångsönskningarna. Också längst bak i bänkarna märkte vi hur
            det från talmannens ord slog ut små sommarsolar av värme och ljus.
            Vi gläder oss åt den goda omtanken. Jag tycker att vi ska bära
            med oss att även en kall och mulen dag kan en varm och ljus tanke
            få solen att lysa.
          </note>
          <note>
            Visst längtar vi efter sköna sommardagar med vila och avkoppling.
            Men en malört i bägaren är den där seglivade skrönan om de lata
            och lediga ledamöterna.
          </note>
          <note>
            Jag tycker att det är trist att hårt arbetande personer ska hängas
            ut på löpsedlar med texten: "Länets lataste ledamot."
          </note>
          <note>
            Hör här vad chefen för samhällsredaktionen på en stor kvällstidning
            skrev tidigare i år. Först stod det så här: "Det finns två möjligheter.
            Antingen måste man vara lite tokig för att komma in i riksdagen.
            Eller också tappar man omdömet när man kommer dit."
          </note>
          <note>
            Två möjligheter - antingen tokig eller omdömeslös.
          </note>
          <note>
            Är det Grönköpings polismästare som spökar, han som delade in
            sina medmänniskor i häktade och ännu inte häktade?
          </note>
          <note>
            Längre fram i artikeln står det så här: "Dessutom har ledamöterna
            fantastiska möjligheter att ta igen sig. En månads ledighet över
            jul, fyra veckor spridda över året, 13 veckors sommarlov, fyra
            schemalagda arbetsdagar per vecka."
          </note>
          <note>
            Man tackar - ledigt nästan halva året och fantastiska möjligheter
            att ta igen sig. Det låter som gjort för Kronblom. Men det är
            ju inte så. Det här är en tidning som vill att sanningen ska fram.
            Jag tycker att de ska akta sig för halvsanningar, eftersom det
            är så lätt att få tag på den felaktiga halvan.
          </note>
          <note>
            (Applåder)
          </note>
          <note>
            Inte finns det någon som tror att journalistarbetet bara är den
            stund när journalisten syns i rutan eller skriver ut en artikel.
            Ska vi alltid vara i sändning för att det ska räknas som riksdagsarbete?
          </note>
          <note>
            Våra talmän är ju extra mycket mediebevakade, och även för er
            gäller ju att ni utför det allra mesta arbetet när mikrofonerna
            är avstängda.
          </note>
          <note>
            Jag vill gärna uttrycka vår stora uppskattning av talmannen och
            de vice talmännen för ert utomordentliga sätt att leda riksdagen.
            Låt mig få säga några ord alldeles speciellt om era insatser för
            att få den svenska riksdagen också till en pulserande internationell
            mötesplats. Talmannen beskrev ju det. Världen har kommit närmare.
            I riksdagen sjuder det av besök med spännande diskussioner och
            konstruktiva kontakter.
          </note>
          <note>
            Här kan vi tala om gränslöst arbete i dubbel bemärkelse.
          </note>
          <note>
            Våra talmän tar ansvar för ett imponerande antal besök och motbesök,
            och det pågår i övrigt en stor aktivitet i många dimensioner.
            Tack vare ert engagemang, er kunnighet, skicklighet och duglighet
            får ni riksdagen att spela en allt viktigare roll i folkens fredliga
            samarbete.
          </note>
          <note>
            Jag har också på plats kunnat följa talmannen i internationella
            sammanhang och blivit glad och rörd över att se den respekt och
            det förtroende som har visats den svenska riksdagens talman.
          </note>
          <note>
            Fru talman! Det fanns en tid när våra resor till andra länder
            var starkt ifrågasatta. Jag minns satirtecknaren som ritade utskottsledamöter
            i baddräkt under palmerna, lojt betraktande fartyg vid horisonten.
            Texten var: I dag studerar utskottet sjöfarten på
          </note>
          <note>
            Indiska Oceanen.
          </note>
          <note>
            Men i år har våra inrikes resor varit mer på tapeten än våra
            utrikesresor. Då går mina tankar till Carl von Linné. Han fick
            riksdagens uppdrag att resa i
          </note>
          <note>
            Sverige och utforska växter, djur och natur. Låt oss ta med oss
            Linnés brinnande nyfikenhet och ge oss ut i vårt vackra land.
            Låt dig tjusas av mosaiksländan -
          </note>
          <note>
            den är vacker - och se hur dess vackra vingmönster är sinnrikare
            än hela den inomkommunala skatteutjämningen.
          </note>
          <note>
            Jag vill tacka kammarsekreteraren och riksdagens personal för
            era goda insatser i den parlamentariska demokratins tjänst. Samarbetet
            med er har som vanligt varit ovanligt trivsamt, lärorikt och stimulerande.
          </note>
          <note>
            Jag vill också tacka riksdagsjournalisterna för ett gott arbete
            som förtjänar stor respekt.
          </note>
          <note>
            Och som ord på vägen ut i sommaren vill jag ge er vad den unge
            Linné skrev om solen för drygt 270 år sedan:
          </note>
          <note>
            "Då den ljusa solen kommer; si, då komma alla insekter fram ur
            sina gömslor; si, då spritta alla örter upp och alla träd grönska
            ja, själva människan får då liksom nytt liv."
          </note>
          <note>
            Jag önskar er alla en god, glad och upplivande sommar. Tack ska
            ni ha.
          </note>
          <note>
            (Applåder)
          </note>
          <note>
            7 § Bordläggning
          </note>
          <note>
            Anmäldes och bordlades
          </note>
          <note>
            Skrivelse
          </note>
          <note>
            2000/01:120 2001 års redogörelse för företag med statligt ägande
          </note>
          <note>
            8 § Anmälan om frågor för skriftliga svar
          </note>
          <note>
            Anmäldes att följande frågor för skriftliga svar framställts
          </note>
          <note>
            den 14 juni
          </note>
          <note>
            2000/01:1394 av Maud Ekendahl (m) till socialminister Lars Engqvist
          </note>
          <note>
            Information om narkotika
          </note>
          <note>
            2000/01:1395 av Karin Falkmer (m) till näringsminister Björn
            Rosengren
          </note>
          <note>
            OECD-granskning
          </note>
          <note>
            2000/01:1396 av Johnny Gylling (kd) till näringsminister Björn
            Rosengren
          </note>
          <note>
            Olika villkor för hamnar och raffinaderier i Sverige
          </note>
          <note>
            2000/01:1397 av Göran Norlander (s) till näringsminister Björn
            Rosengren
          </note>
          <note>
            Lokaliseringen av isbrytarna till Härnösand
          </note>
          <note>
            2000/01:1398 av Margareta Viklund (kd) till näringsminister Björn
            Rosengren
          </note>
          <note>
            Ersättningsarbeten i Hässleholm
          </note>
          <note>
            2000/01:1399 av Margareta Viklund (kd) till näringsminister Björn
            Rosengren
          </note>
          <note>
            Garnisonsområdet i Hässleholm
          </note>
          <note>
            2000/01:1400 av Olle Lindström (m) till försvarsminister Björn
            von Sydow
          </note>
          <note>
            Arméns musikkår i Norrland
          </note>
          <note>
            2000/01:1401 av Margareta Viklund (kd) till försvarsminister
            Björn von Sydow
          </note>
          <note>
            Parlamentarisk arbetsgrupp
          </note>
          <note>
            2000/01:1402 av Margareta Viklund (kd) till utrikesminister Anna
            Lindh
          </note>
          <note>
            Mänskliga rättigheter i Makedonien
          </note>
          <note>
            2000/01:1403 av Kenth Skårvik (fp) till miljöminister
          </note>
          <note>
            Kjell Larsson
          </note>
          <note>
            Miljöhänsyn i kommunala parkeringsbestämmelser
          </note>
          <note>
            2000/01:1404 av Ewa Larsson (mp) till kulturminister Marita Ulvskog
          </note>
          <note>
            Valbevakningen i medierna
          </note>
          <note>
            2000/01:1405 av Dan Kihlström (kd) till kulturminister Marita
            Ulvskog
          </note>
          <note>
            Närradio
          </note>
          <note>
            2000/01:1406 av Lena Sandlin-Hedman (s) till justitieminister
            Thomas Bodström
          </note>
          <note>
            Lagstiftning om franschising
          </note>
          <note>
            Frågorna redovisas i bilaga som fogas till riksdagens snabbprotokoll
            tisdagen den 18 september.
          </note>
          <note>
            9 § Anmälan om skriftliga svar på frågor
          </note>
          <note>
            Anmäldes att skriftliga svar på följande frågor inkommit
          </note>
          <note>
            den 14 juni
          </note>
          <note>
            2000/01:1328 av Sven Bergström (c) till näringsminister Björn
            Rosengren
          </note>
          <note>
            Körkortsutbildningen
          </note>
          <note>
            2000/01:1329 av Jeppe Johnsson (m) till näringsminister Björn
            Rosengren
          </note>
          <note>
            Körkortsprov
          </note>
          <note>
            2000/01:1334 av Lena Sandlin-Hedman (s) till statsrådet Mona
            Sahlin
          </note>
          <note>
            Utbildning för företagare
          </note>
          <note>
            2000/01:1335 av Lena Sandlin-Hedman (s) till statsrådet Mona
            Sahlin
          </note>
          <note>
            Strategi mot farligt ensamarbete
          </note>
          <note>
            2000/01:1345 av Göte Jonsson (m) till näringsminister Björn Rosengren
          </note>
          <note>
            Körkortsproven
          </note>
          <note>
            2000/01:1355 av Murad Artin (v) till statsrådet Maj-
          </note>
          <note>
            Inger Klingvall
          </note>
          <note>
            Visumregler
          </note>
          <note>
            2000/01:1365 av Margareta Viklund (kd) till statsrådet Maj-Inger
            Klingvall
          </note>
          <note>
            Barnens svåra situation
          </note>
          <note>
            2000/01:1366 av Margareta Viklund (kd) till statsrådet Maj-Inger
            Klingvall
          </note>
          <note>
            Barnarbete
          </note>
          <note>
            Svaren redovisas i bilaga som fogas till riksdagens snabbprotokoll
            tisdagen den 18 september.
          </note>
          <note>
            10 § Kammaren åtskildes kl. 15.23.
          </note>
          <note>
            Förhandlingarna leddes av förste vice talmannen från sammanträdets
            början t.o.m. 5 § anf. 13 (delvis), av tredje vice talmannen därefter
            t.o.m. anf. 57 (delvis) och av talmannen därefter till sammanträdets
            slut.
          </note>
        </div>
      </body>
    </text>
  </TEI>
</teiCorpus>
