<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 200001</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 200001</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200001--45</head>
          <docDate when="2000-12-12">2000-12-12</docDate>
        </div>
      </front>
      <body>
        <div>
          <note>
            13.00 - 16.27
          </note>
          <note>
            18.00 - 22.27
          </note>
          <note>
            Det justerade protokollet beräknas utkomma om 3 veckor
          </note>
          <note>
            ----------------------------------------------------------------------
          </note>
          <note>
            1 § Justering av protokoll
          </note>
          <note>
            Justerades protokollet för den 6 december.
          </note>
          <note>
            2 § Anmälan om inkomna faktapromemorior om förslag från Europeiska
            kommissionen, m.m.
          </note>
          <note>
            Andre vice talmannen anmälde att följande faktapromemorior om
            förslag från Europeiska kommissionen inkommit och överlämnats
            till utskott:
          </note>
          <note>
            2000/01:54 Förslag till Europaparlamentets och rådets direktiv
            om ändring av direktiv i fråga om de nominella vikterna för kaffe-
            och cikoriaextrakt
          </note>
          <note>
            KOM (2000) 568 till näringsutskottet
          </note>
          <note>
            2000/01:55 Förslag till Europaparlamentets och rådets förordning
            om medlemsstaternas åtgärder i fråga om krav på allmänna tjänster
            och slutande av avtal om allmänna tjänster avseende persontransporter
            på järnväg, väg och inre vattenvägar
          </note>
          <note>
            KOM (2000) 7 till trafikutskottet
          </note>
          <note>
            3 § Förnyad bordläggning
          </note>
          <note>
            Föredrogs men bordlades åter
          </note>
          <note>
            Socialutskottets betänkande 2000/01:SoU6
          </note>
          <note>
            Arbetsmarknadsutskottets betänkanden 2000/01:AU5
          </note>
          <note>
            och AU1
          </note>
          <note>
            Näringsutskottets betänkanden 2000/01:NU2 och
          </note>
          <note>
            NU6
          </note>
          <note>
            4 § Beslut om utskottsbetänkanden som slutdebatterats den 8 december
          </note>
          <note>
            SfU1 Anslag inom socialförsäkringsområdet (utgiftsområdena 10,
            11 och 12)
          </note>
          <note>
            Mom. 1 (principer för socialförsäkringarna)
          </note>
          <note>
            1. utskottet
          </note>
          <note>
            2. res. 1 (m)
          </note>
          <note>
            3. res. 2 (kd)
          </note>
          <note>
            4. res. 3 (c)
          </note>
          <note>
            5. res. 4 (fp)
          </note>
          <note>
            6. res. 5 (mp)
          </note>
          <note>
            Förberedande votering 1:
          </note>
          <note>
            14 för res. 4
          </note>
          <note>
            15 för res. 5
          </note>
          <note>
            272 avstod
          </note>
          <note>
            48 frånvarande
          </note>
          <note>
            Kammaren biträdde res. 5.
          </note>
          <note>
            Förberedande votering 2:
          </note>
          <note>
            15 för res. 3
          </note>
          <note>
            17 för res. 5
          </note>
          <note>
            271 avstod
          </note>
          <note>
            46 frånvarande
          </note>
          <note>
            Kammaren biträdde res. 5.
          </note>
          <note>
            Förberedande votering 3:
          </note>
          <note>
            37 för res. 2
          </note>
          <note>
            17 för res. 5
          </note>
          <note>
            249 avstod
          </note>
          <note>
            46 frånvarande
          </note>
          <note>
            Kammaren biträdde res. 2.
          </note>
          <note>
            Förberedande votering 4:
          </note>
          <note>
            72 för res. 1
          </note>
          <note>
            36 för res. 2
          </note>
          <note>
            194 avstod
          </note>
          <note>
            47 frånvarande
          </note>
          <note>
            Kammaren biträdde res. 1.
          </note>
          <note>
            Huvudvotering:
          </note>
          <note>
            150 för utskottet
          </note>
          <note>
            72 för res. 1
          </note>
          <note>
            81 avstod
          </note>
          <note>
            46 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 113 s, 37 v
          </note>
          <note>
            För res. 1: 72 m
          </note>
          <note>
            Avstod: 37 kd, 15 c, 13 fp, 16 mp
          </note>
          <note>
            Frånvarande: 18 s, 10 m, 6 v, 5 kd, 3 c, 4 fp
          </note>
          <note>
            Mom. 5 (sjuklön)
          </note>
          <note>
            1. utskottet
          </note>
          <note>
            2. res. 10 (v)
          </note>
          <note>
            Votering:
          </note>
          <note>
            139 för utskottet
          </note>
          <note>
            39 för res. 10
          </note>
          <note>
            124 avstod
          </note>
          <note>
            47 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 113 s, 1 kd, 9 fp, 16 mp
          </note>
          <note>
            För res. 10: 37 v, 2 fp
          </note>
          <note>
            Avstod: 72 m, 36 kd, 15 c, 1 fp
          </note>
          <note>
            Frånvarande: 18 s, 10 m, 6 v, 5 kd, 3 c, 5 fp
          </note>
          <note>
            Mom. 9 (försäkringsmedicinsk utbildning)
          </note>
          <note>
            1. utskottet
          </note>
          <note>
            2. res. 16 (fp, m, kd, c)
          </note>
          <note>
            Votering:
          </note>
          <note>
            164 för utskottet
          </note>
          <note>
            138 för res. 16
          </note>
          <note>
            47 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 112 s, 37 v, 15 mp
          </note>
          <note>
            För res. 16: 72 m, 37 kd, 15 c, 13 fp, 1 mp
          </note>
          <note>
            Frånvarande: 19 s, 10 m, 6 v, 5 kd, 3 c, 4 fp
          </note>
          <note>
            Mom. 14 (rehabiliteringsorganisation)
          </note>
          <note>
            1. utskottet
          </note>
          <note>
            2. res. 23 (kd)
          </note>
          <note>
            3. res. 24 (c)
          </note>
          <note>
            Förberedande votering:
          </note>
          <note>
            44 för res. 23
          </note>
          <note>
            15 för res. 24
          </note>
          <note>
            243 avstod
          </note>
          <note>
            47 frånvarande
          </note>
          <note>
            Kammaren biträdde res. 23.
          </note>
          <note>
            Huvudvotering:
          </note>
          <note>
            167 för utskottet
          </note>
          <note>
            37 för res. 23
          </note>
          <note>
            98 avstod
          </note>
          <note>
            47 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 113 s, 37 v, 1 fp, 16 mp
          </note>
          <note>
            För res. 23: 37 kd
          </note>
          <note>
            Avstod: 71 m, 15 c, 12 fp
          </note>
          <note>
            Frånvarande: 18 s, 11 m, 6 v, 5 kd, 3 c, 4 fp
          </note>
          <note>
            Mom. 15 (närståendepenning)
          </note>
          <note>
            1. utskottet
          </note>
          <note>
            2. res. 26 (fp, c)
          </note>
          <note>
            Kammaren biföll utskottets hemställan med acklamation.
          </note>
          <note>
            Mom. 18 (översyn av arbetsskadeförsäkringen)
          </note>
          <note>
            1. utskottet
          </note>
          <note>
            2. res. 30 (v, mp)
          </note>
          <note>
            Votering:
          </note>
          <note>
            139 för utskottet
          </note>
          <note>
            53 för res. 30
          </note>
          <note>
            111 avstod
          </note>
          <note>
            46 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 113 s, 15 c, 11 fp
          </note>
          <note>
            För res. 30: 37 v, 16 mp
          </note>
          <note>
            Avstod: 72 m, 37 kd, 2 fp
          </note>
          <note>
            Frånvarande: 18 s, 10 m, 6 v, 5 kd, 3 c, 4 fp
          </note>
          <note>
            Mom. 20 (utbyte av yrkesskadelivränta)
          </note>
          <note>
            1. utskottet
          </note>
          <note>
            2. res. 32 (v)
          </note>
          <note>
            Votering:
          </note>
          <note>
            249 för utskottet
          </note>
          <note>
            53 för res. 32
          </note>
          <note>
            47 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 113 s, 71 m, 37 kd, 15 c, 13 fp
          </note>
          <note>
            För res. 32: 37 v, 16 mp
          </note>
          <note>
            Frånvarande: 18 s, 11 m, 6 v, 5 kd, 3 c, 4 fp
          </note>
          <note>
            Mom. 26 (höjning av pensionstillskottet)
          </note>
          <note>
            1. utskottet
          </note>
          <note>
            2. res. 35 (c)
          </note>
          <note>
            Votering:
          </note>
          <note>
            283 för utskottet
          </note>
          <note>
            15 för res. 35
          </note>
          <note>
            4 avstod
          </note>
          <note>
            47 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 112 s, 72 m, 37 v, 33 kd, 13 fp, 16 mp
          </note>
          <note>
            För res. 35: 15 c
          </note>
          <note>
            Avstod: 4 kd
          </note>
          <note>
            Frånvarande: 19 s, 10 m, 6 v, 5 kd, 3 c, 4 fp
          </note>
          <note>
            Ulla-Britt Hagström (kd) anmälde att hon avsett att avstå från
            att rösta men markerats ha röstat ja.
          </note>
          <note>
            Mom. 29 (efterlevandepensioner)
          </note>
          <note>
            1. utskottet
          </note>
          <note>
            2. res. 38 (fp, m)
          </note>
          <note>
            Votering:
          </note>
          <note>
            180 för utskottet
          </note>
          <note>
            122 för res. 38
          </note>
          <note>
            1 avstod
          </note>
          <note>
            46 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 113 s, 37 v, 14 c, 16 mp
          </note>
          <note>
            För res. 38: 72 m, 37 kd, 13 fp
          </note>
          <note>
            Avstod: 1 c
          </note>
          <note>
            Frånvarande: 18 s, 10 m, 6 v, 5 kd, 3 c, 4 fp
          </note>
          <note>
            Mom. 31 (barnomsorgskonto)
          </note>
          <note>
            1. utskottet
          </note>
          <note>
            2. res. 40 (fp, m, kd, c)
          </note>
          <note>
            Votering:
          </note>
          <note>
            166 för utskottet
          </note>
          <note>
            137 för res. 40
          </note>
          <note>
            46 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 113 s, 37 v, 16 mp
          </note>
          <note>
            För res. 40: 72 m, 37 kd, 15 c, 13 fp
          </note>
          <note>
            Frånvarande: 18 s, 10 m, 6 v, 5 kd, 3 c, 4 fp
          </note>
          <note>
            Mom. 32 (familjepolitikens inriktning i övrigt)
          </note>
          <note>
            1utskottet
          </note>
          <note>
            2. res. 41 (kd)
          </note>
          <note>
            3. res. 43 (mp)
          </note>
          <note>
            Förberedande votering:
          </note>
          <note>
            40 för res. 41
          </note>
          <note>
            13 för res. 43
          </note>
          <note>
            249 avstod
          </note>
          <note>
            47 frånvarande
          </note>
          <note>
            Kammaren biträdde res. 41.
          </note>
          <note>
            Huvudvotering:
          </note>
          <note>
            171 för utskottet
          </note>
          <note>
            38 för res. 41
          </note>
          <note>
            94 avstod
          </note>
          <note>
            46 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna
          </note>
          <note>
            För utskottet: 113 s, 10 m, 37 v, 11 fp
          </note>
          <note>
            För res. 41: 37 kd, 1 fp
          </note>
          <note>
            Avstod: 62 m, 15 c, 1 fp, 16 mp
          </note>
          <note>
            Frånvarande: 18 s, 10 m, 6 v, 5 kd, 3 c, 4 fp
          </note>
          <note>
            Henrik S Järrel och Cristina Husmark Pehrsson (båda m) anmälde
            att de avsett att avstå från att rösta men markerats ha röstat
            ja.
          </note>
          <note>
            Mom. 34 (höjning av garantinivån/garantibeloppet)
          </note>
          <note>
            1. utskottet
          </note>
          <note>
            2. res. 44 (kd)
          </note>
          <note>
            3. res. 45 (c)
          </note>
          <note>
            Förberedande votering:
          </note>
          <note>
            39 för res. 44
          </note>
          <note>
            15 för res. 45
          </note>
          <note>
            249 avstod
          </note>
          <note>
            46 frånvarande
          </note>
          <note>
            Kammaren biträdde res. 44.
          </note>
          <note>
            Huvudvotering:
          </note>
          <note>
            177 för utskottet
          </note>
          <note>
            37 för res. 44
          </note>
          <note>
            89 avstod
          </note>
          <note>
            46 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 112 s, 36 v, 13 fp, 16 mp
          </note>
          <note>
            För res. 44: 37 kd
          </note>
          <note>
            Avstod: 1 s, 72 m, 1 v, 15 c
          </note>
          <note>
            Frånvarande: 18 s, 10 m, 6 v, 5 kd, 3 c, 4 fp
          </note>
          <note>
            Mom. 35 (pappans rätt till tillfällig föräldrapenning i samband
            med barns födelse)
          </note>
          <note>
            1. utskottet
          </note>
          <note>
            2. res. 46 (fp, m, c)
          </note>
          <note>
            Votering:
          </note>
          <note>
            201 för utskottet
          </note>
          <note>
            102 för res. 46
          </note>
          <note>
            46 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 113 s, 37 v, 35 kd, 16 mp
          </note>
          <note>
            För res. 46: 72 m, 2 kd, 15 c, 13 fp
          </note>
          <note>
            Frånvarande: 18 s, 10 m, 6 v, 5 kd, 3 c, 4 fp
          </note>
          <note>
            Mom. 38 (2,5-årsregeln)
          </note>
          <note>
            1. utskottet
          </note>
          <note>
            2. res. 48 (fp, m, kd, c)
          </note>
          <note>
            Kammaren biföll utskottets hemställan med acklamation.
          </note>
          <note>
            Mom. 40 (utbyggd föräldraförsäkring)
          </note>
          <note>
            1. utskottet
          </note>
          <note>
            2. res. 50 (mp)
          </note>
          <note>
            Votering:
          </note>
          <note>
            213 för utskottet
          </note>
          <note>
            16 för res. 50
          </note>
          <note>
            73 avstod
          </note>
          <note>
            47 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 113 s, 37 v, 35 kd, 15 c, 13 fp
          </note>
          <note>
            För res. 50: 16 mp
          </note>
          <note>
            Avstod: 71 m, 2 kd
          </note>
          <note>
            Frånvarande: 18 s, 11 m, 6 v, 5 kd, 3 c, 4 fp
          </note>
          <note>
            Övriga moment
          </note>
          <note>
            Kammaren biföll utskottets hemställan.
          </note>
          <note>
            SfU6 Vissa ålderspensionsfrågor, m.m.
          </note>
          <note>
            Mom. 2 (utbetalning av handikappersättning vid bosättning utomlands)
          </note>
          <note>
            1. utskottet
          </note>
          <note>
            2. res. (v)
          </note>
          <note>
            Votering:
          </note>
          <note>
            266 för utskottet
          </note>
          <note>
            36 för res.
          </note>
          <note>
            47 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 113 s, 72 m, 37 kd, 15 c, 13 fp, 16 mp
          </note>
          <note>
            För res.: 36 v
          </note>
          <note>
            Frånvarande: 18 s, 10 m, 7 v, 5 kd, 3 c, 4 fp
          </note>
          <note>
            Övriga moment
          </note>
          <note>
            Kammaren biföll utskottets hemställan.
          </note>
          <note>
            SfU7 Underhållsstöd vid växelvis boende
          </note>
          <note>
            Mom. 1 (underhållsstöd vid växelvis boende)
          </note>
          <note>
            1. utskottet
          </note>
          <note>
            2. res. 1 (m)
          </note>
          <note>
            Votering:
          </note>
          <note>
            229 för utskottet
          </note>
          <note>
            71 för res. 1
          </note>
          <note>
            1 avstod
          </note>
          <note>
            48 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 112 s, 37 v, 36 kd, 15 c, 13 fp, 16 mp
          </note>
          <note>
            För res. 1: 71 m
          </note>
          <note>
            Avstod: 1 kd
          </note>
          <note>
            Frånvarande: 19 s, 11 m, 6 v, 5 kd, 3 c, 4 fp
          </note>
          <note>
            Mom. 2 (samarbetssamtal)
          </note>
          <note>
            1. utskottet
          </note>
          <note>
            2. res. 2 (c)
          </note>
          <note>
            Votering:
          </note>
          <note>
            250 för utskottet
          </note>
          <note>
            15 för res. 2
          </note>
          <note>
            38 avstod
          </note>
          <note>
            46 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 113 s, 34 m, 37 v, 37 kd, 13 fp, 16 mp
          </note>
          <note>
            För res. 2: 15 c
          </note>
          <note>
            Avstod: 38 m
          </note>
          <note>
            Frånvarande: 18 s, 10 m, 6 v, 5 kd, 3 c, 4 fp
          </note>
          <note>
            FiU14 Ändring i riksbankslagen
          </note>
          <note>
            Kammaren biföll utskottets hemställan.
          </note>
          <note>
            5 § Beslut om utskottsbetänkande som slutdebatterats den 11 december
          </note>
          <note>
            SoU1 Utgiftsområde 9 Hälsovård, sjukvård och social omsorg
          </note>
          <note>
            Mom. 1 (målen)
          </note>
          <note>
            1. utskottet
          </note>
          <note>
            2. res. 1 (m, kd, c)
          </note>
          <note>
            Votering:
          </note>
          <note>
            178 för utskottet
          </note>
          <note>
            124 för res. 1
          </note>
          <note>
            1 avstod
          </note>
          <note>
            46 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 113 s, 37 v, 12 fp, 16 mp
          </note>
          <note>
            För res. 1: 72 m, 37 kd, 15 c
          </note>
          <note>
            Avstod: 1 fp
          </note>
          <note>
            Frånvarande: 18 s, 10 m, 6 v, 5 kd, 3 c, 4 fp
          </note>
          <note>
            Mom. 8 (översyn av tandvårdsförsäkringen)
          </note>
          <note>
            1. utskottet
          </note>
          <note>
            2. res. 3 (kd)
          </note>
          <note>
            3. res. 4 (fp)
          </note>
          <note>
            4. res. 5 (mp)
          </note>
          <note>
            Förberedande votering 1:
          </note>
          <note>
            15 för res. 4
          </note>
          <note>
            17 för res. 5
          </note>
          <note>
            271 avstod
          </note>
          <note>
            46 frånvarande
          </note>
          <note>
            Kammaren biträdde res. 5.
          </note>
          <note>
            Förberedande votering 2:
          </note>
          <note>
            37 för res. 3
          </note>
          <note>
            16 för res. 5
          </note>
          <note>
            250 avstod
          </note>
          <note>
            46 frånvarande
          </note>
          <note>
            Kammaren biträdde res. 3.
          </note>
          <note>
            Huvudvotering:
          </note>
          <note>
            165 för utskottet
          </note>
          <note>
            37 för res. 3
          </note>
          <note>
            101 avstod
          </note>
          <note>
            46 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 113 s, 37 v, 15 c
          </note>
          <note>
            För res. 3: 37 kd
          </note>
          <note>
            Avstod: 72 m, 13 fp, 16 mp
          </note>
          <note>
            Frånvarande: 18 s, 10 m, 6 v, 5 kd, 3 c, 4 fp
          </note>
          <note>
            Mom. 11 (tandläkarnas verksamhet)
          </note>
          <note>
            1. utskottet
          </note>
          <note>
            2. res. 7 (m, kd, c)
          </note>
          <note>
            Kammaren biföll utskottets hemställan med acklamation.
          </note>
          <note>
            Mom. 16 (utredning av transsexuellas situation m.m.)
          </note>
          <note>
            1. utskottet
          </note>
          <note>
            2. res. 10 (v, fp, mp)
          </note>
          <note>
            Votering:
          </note>
          <note>
            232 för utskottet
          </note>
          <note>
            68 för res. 10
          </note>
          <note>
            3 avstod
          </note>
          <note>
            46 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 113 s, 71 m, 37 kd, 11 c
          </note>
          <note>
            För res. 10: 37 v, 3 c, 12 fp, 16 mp
          </note>
          <note>
            Avstod: 1 m, 1 c, 1 fp
          </note>
          <note>
            Frånvarande: 18 s, 10 m, 6 v, 5 kd, 3 c, 4 fp
          </note>
          <note>
            Mom. 17 (spelberoende)
          </note>
          <note>
            1. utskottet
          </note>
          <note>
            2. res. 12 (v, mp)
          </note>
          <note>
            Votering:
          </note>
          <note>
            199 för utskottet
          </note>
          <note>
            54 för res. 12
          </note>
          <note>
            50 avstod
          </note>
          <note>
            46 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 113 s, 71 m, 13 c, 2 fp
          </note>
          <note>
            För res. 12: 1 m, 37 v, 1 fp, 15 mp
          </note>
          <note>
            Avstod: 37 kd, 2 c, 10 fp, 1 mp
          </note>
          <note>
            Frånvarande: 18 s, 10 m, 6 v, 5 kd, 3 c, 4 fp
          </note>
          <note>
            Lars Lindblad (m) anmälde att han avsett att rösta ja men markerats
            ha röstat nej.
          </note>
          <note>
            Mom. 20 (Alkoholinspektionens roll)
          </note>
          <note>
            1. utskottet
          </note>
          <note>
            2. res. 13 (mp)
          </note>
          <note>
            Votering:
          </note>
          <note>
            284 för utskottet
          </note>
          <note>
            17 för res. 13
          </note>
          <note>
            2 avstod
          </note>
          <note>
            46 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 113 s, 72 m, 36 v, 36 kd, 15 c, 12 fp
          </note>
          <note>
            För res. 13: 1 kd, 16 mp
          </note>
          <note>
            Avstod: 1 v, 1 fp
          </note>
          <note>
            Frånvarande: 18 s, 10 m, 6 v, 5 kd, 3 c, 4 fp
          </note>
          <note>
            Helena Höij (kd) anmälde att hon avsett att rösta ja men markerats
            ha röstat nej.
          </note>
          <note>
            Mom. 23 (regler för bilstöd till handikappade)
          </note>
          <note>
            1. utskottet
          </note>
          <note>
            2. res. 14 (m, kd, c)
          </note>
          <note>
            Votering:
          </note>
          <note>
            178 för utskottet
          </note>
          <note>
            122 för res. 14
          </note>
          <note>
            1 avstod
          </note>
          <note>
            48 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 112 s, 37 v, 13 fp, 16 mp
          </note>
          <note>
            För res. 14: 71 m, 37 kd, 14 c
          </note>
          <note>
            Avstod: 1 c
          </note>
          <note>
            Frånvarande: 19 s, 11 m, 6 v, 5 kd, 3 c, 4 fp
          </note>
          <note>
            Mom. 24 (utredning av hjälpmedelsfrågorna)
          </note>
          <note>
            1. utskottet
          </note>
          <note>
            2. res. 18 (fp)
          </note>
          <note>
            Votering:
          </note>
          <note>
            165 för utskottet
          </note>
          <note>
            13 för res. 18
          </note>
          <note>
            124 avstod
          </note>
          <note>
            47 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 113 s, 37 v, 15 mp
          </note>
          <note>
            För res. 18: 13 fp
          </note>
          <note>
            Avstod: 72 m, 37 kd, 15 c
          </note>
          <note>
            Frånvarande: 18 s, 10 m, 6 v, 5 kd, 3 c, 4 fp, 1 mp
          </note>
          <note>
            Mom. 26 (apoteksmonopolet)
          </note>
          <note>
            1. utskottet
          </note>
          <note>
            2. res. 19 (m, kd, c)
          </note>
          <note>
            Votering:
          </note>
          <note>
            177 för utskottet
          </note>
          <note>
            123 för res. 19
          </note>
          <note>
            49 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 112 s, 36 v, 13 fp, 16 mp
          </note>
          <note>
            För res. 19: 71 m, 37 kd, 15 c
          </note>
          <note>
            Frånvarande: 19 s, 11 m, 7 v, 5 kd, 3 c, 4 fp
          </note>
          <note>
            Övriga moment
          </note>
          <note>
            Kammaren biföll utskottets hemställan.
          </note>
          <note>
            6 § Forskningspolitik, utbildning och universitetsforskning samt
            studiestöd
          </note>
          <note>
            Föredrogs utbildningsutskottets betänkande 2000/01:UbU6
          </note>
          <note>
            Forskningspolitik (prop 2000/01:3 och skr.
          </note>
          <note>
            2000/01:28)
          </note>
          <note>
            utbildningsutskottets betänkande 2000/01:UbU1
          </note>
          <note>
            Utgiftsområde 16 Utbildning och universitetsforskning (prop.
            2000/01:1 delvis)
          </note>
          <note>
            utbildningsutskottets betänkande 2000/01:UbU2
          </note>
          <note>
            Utgiftsområde 15 Studiestöd (prop. 2000/01:1 delvis).
          </note>
          <note>
            Forskningspolitik
          </note>
          <note type="speaker">
            Anf. 1 PER BILL (m):
          </note>
          <note>
            Fru talman! Låt mig inledningsvis yrka bifall till reservation
            1 under mom. 1 och reservation 2 under mom. 2. Naturligtvis står
            vi bakom övriga reservationer, men för tids vinnande ska vi votera
            bara på dessa.
          </note>
          <note>
            I snabb takt sker en omvandling i Sverige från ett industrisamhälle
            till ett globalt kunskapssamhälle.
          </note>
          <note>
            Den inledande delen av omvandlingen har gått bra. I
          </note>
          <note>
            vissa regioner har den gått riktigt bra. Kunskapskluster av både
            Europaklass och världsklass har vuxit fram. Några viktiga framgångsfaktorer
            ska vi diskutera i dag, nämligen en bra högre utbildning och en
            riktigt bra och relevant forskning. Tyvärr kommer vi dock mycket
            lite att diskutera någonting annat som också har varit en definitiv
            framgångsfaktor, nämligen de stora forskningsföretagen. Det är
            företag som
          </note>
          <note>
            Ericsson, Pharmacia och Astra som vi ska lyfta på hatten för.
            De tillsammans med det övriga näringslivet står för tre fjärdedelar
            av den forskning som vi i
          </note>
          <note>
            Sverige är så stolta över. Det betänkande som vi behandlar i
            dag står för ungefär 25 % av den svenska forskningen.
          </note>
          <note>
            Det är lite synd att vi inte ägnar lite mera tid åt de
          </note>
          <note>
            75 procenten. Vad är det vi måste göra för att se till att företag
            som Ericsson, Astra och Pharmacia, som egentligen kan ses som
            globala företag, ska finnas kvar i Sverige, ska trivas här och
            lägga sin forskning här? Tyvärr finns det ingenting om detta i
            propositionen.
          </note>
          <note>
            Propositionen var oerhört emotsedd. Det var stora förväntningar.
            Vi har hört många vackra ord om forskningens frihet från utbildningsministern.
            Vi såg fram mot en samlad forskningsproposition som vi ser bara
            en gång vart fjärde år. Framför allt efter Carl
          </note>
          <note>
            Thams förödande insatser var det många som var mycket spända
            över vad vi skulle kunna se i denna forskningsproposition.
          </note>
          <note>
            Jag låter mig säga att det är något bättre än under
          </note>
          <note>
            Carl Thams tid. Tyvärr är det långt ifrån konkurrenskraftigt.
            Det behövs mer. När den här forskningspropositionen presenterades
            var det i en kaskad av artiklar och pressmeddelanden. Det var
            nya miljarder till forskningen. Det var stora satsningar på bioteknik
            och materialvetenskap, humaniora och samhällsvetenskap. Sakta
            men säkert när vi tittade på vad som fanns bakom de fina orden
            var det inte så mycket.
          </note>
          <note>
            De nya forskningsmiljonerna har presenterats som nya en, två
            och t.o.m. tre gånger förut. Jättesatsningarna på bioteknik och
            materialvetenskap m.m. visade sig vara ganska små satsningar.
            De statliga forskarskolorna visade sig vara både underfinansierade
            och dessutom centralstyrda.
          </note>
          <note>
            Dessvärre saknades många av de viktiga frågorna i forskningspropositionen.
            Det är frågor om måluppfyllelse, hur det har gått, vad vi har
            gjort och vad vi kan göra bättre. Allt sådant lyser med sin frånvaro.
          </note>
          <note>
            Det som var mest märkvärdigt var att den mest centrala av alla
            frågorna, nämligen hur resurserna ska fördelas inom Vetenskapsrådet,
            sades det ingenting om. Att veta hur många hundra miljoner som
            ska satsas på medicinska forskningen, hur många hundra miljoner
            som ska gå till naturvetenskap och teknik och hur många hundra
            miljoner som ska satsas på humaniora och samhällsvetenskap under
            budgetperioden är naturligtvis oerhört avgörande för den svenska
            forskningen, inte bara för debatten här i dag.
          </note>
          <note>
            Fru talman! I en tid när länderna i vår omvärld satsar mycket
            stora summor på grundforskning och högkvalitativa forskningsinstitut,
            vissa lägger fram planer på att dubbla sina forskningsanslag,
            är det oroande att se att den forskningsproposition och den budget
            vi har i dag med lite nöd och näppe klarar av inflation och löneökningar.
          </note>
          <note>
            Jag är övertygad om att vad Sverige behöver är en politik som
            gör att varje individ får möjligheter att förverkliga sina drömmar
            och sina livsprojekt. Det betyder att vi måste se till att individen
            sätts i centrum i den högre utbildningen och forskningen.
          </note>
          <note>
            Universiteten och högskolorna har i socialdemokraternas Sverige
            alltmer blivit någon typ av tayloristiska produktionsapparater,
            där det ska produceras x läkare, y tandläkare och z veterinärer.
            Om den typen av politik någonsin har fungerat, gör den det inte
            längre. Vi lever i ett globalt kunskapssamhälle där människor
            flyttar ut från Sverige, flyttar in till Sverige, där universitetsutbildning
            ofta bara är en grund för det man ska ägna sig åt när man är arbetsverksam.
          </note>
          <note>
            Fru talman! I det moderata förslaget anslår vi till högre utbildning
            och forskning nästan 5 miljarder kronor mer än regeringen och
            stödpartierna. Av dessa medel satsar vi drygt 1 miljard kronor
            på ökad grundutbildning, nästan 2 miljarder på ökad grundforskning
            och ca 1½ miljard går till strategiska satsningar på två nya stiftelsehögskolor.
            Dessutom avsätter vi en halv miljard kronor som grundbelopp för
            att skapa ett nationellt institut för hälsa och medicin.
          </note>
          <note>
            Starka och självständiga universitet och högskolor är en förutsättning
            för forskningens frihet. De senaste sex åren har anslagen till
            grundutbildningen urholkats med 15-20 %. Denna utveckling måste
            vända. Vi vill nu påbörja en successiv återuppbyggnad av anslagen
            till grundutbildning genom att tillföra universitet och högskolor
            ökade resurser med över 1 miljard kronor under den kommande treårsperioden.
            Anslagen ska utgå till universitet och högskolor som en ökning
            per plats. Vi vill dessutom aktualisera en annan princip för platsfördelning
            och resursfördelning som bygger på dels en grundresurs till universitet
            och högskolor, dels för övrigt att studenternas fria val och kvaliteten
            i utbildningen ska väga tungt.
          </note>
          <note>
            Vi vill också öka anslagen till forskning och forskarutbildning
            vid universitet och högskolor, de s.k.
          </note>
          <note>
            fakultetsanslagen. Dessa åtgärder ska ses som en förstärkning
            av den fria forskningen och en förstärkning och viktig finansiering
            av Sveriges doktorander.
          </note>
          <note>
            Vi vill avskaffa det vetenskapsråd som är på väg att införas.
            Vi vill i stället skapa tre självständiga ämnesråd. Vi vill substantiellt
            öka anslagen till ämnesområden för teknik och naturvetenskap,
            framför allt för att kunna möjliggöra ökade satsningar på IT och
            materialvetenskap. Sedan vill vi satsa extra pengar på medicin.
            Senare vill vi dessutom utveckla till en ny organisation en motsvarighet
            till USA:s National Institutes of Health. Även humaniora och samhällsvetenskap
            får avsevärt större resurser i det moderata förslaget.
          </note>
          <note>
            Vi är övertygade om att den typen av breda satsningar på breda
            områden är betydligt mer effektiva än att försöka att i detalj
            med pekpinne styra forskningsresurser till enstaka områden.
          </note>
          <note>
            Våra satsningar syftar till att ge svensk forskning möjlighet
            att mäta sig med de allra bästa konkurrentländerna.
          </note>
          <note>
            Sverige behöver en forskningspolitik som medverkar till att vårt
            land får en möjlighet att bli en framstående aktör i det snabbt
            framväxande globala kunskapssamhället. Det behövs starka och självständiga
            universitet. Det behövs också en mångfald av forskningsfinansiärer.
            Det är därför vi med ganska stor oro ser framväxten av Vetenskapsrådet
            - singularis - som ska tycka till om i stort sett varenda krona
            som finansieras via Vetenskapsrådet.
          </note>
          <note>
            Det behövs också ett företagsklimat som gör att vi kan behålla
            de stora företagens forskning i Sverige, locka hit andra företag
            samt göra det möjligt för en ny generation av små och medelstora
            företag att växa upp och bli Sveriges nästa Ericsson.
          </note>
          <note>
            Att förmå utveckla och behålla attraktiva forskningsföretag är
            en väldigt viktig del av en nationell forskningsstrategi, kanske
            t.o.m. viktigare än flera av de saker som vi ska diskutera här
            de kommande timmarna.
          </note>
          <note type="speaker">
            Anf. 2 BRITT-MARIE DANESTIG (v):
          </note>
          <note>
            Fru talman! Den proposition som vi ska behandla i dag är resultatet
            av ett mycket konstruktivt samarbete mellan regeringen, Vänsterpartiet
            och Miljöpartiet. I arbetet med propositionen har vi varit överens
            om att grundprinciperna i svensk forskningspolitik bör vara följande:
          </note>
          <note>
            Sverige ska behålla och också utveckla sin ledande ställning
            som forskningsnation. Det är staten som ska ansvara för forskningens
            frihet. Det är en viktig uppgift. Staten har också huvudansvaret
            för grundforskningen och för forskarutbildningen.
          </note>
          <note>
            I den här propositionen föreslås en ökad satsning på forskning
            med nästan 1,3 miljarder kronor under perioden 2000-2003. Alla
            vetenskapsområden förstärks och vissa områden får ytterligare
            förstärkning.
          </note>
          <note>
            För att upprätthålla en hög kvalitet inom forskningen föreslås
            en förändrad avvägning mellan fasta och rörliga forskningsmedel.
            En proportionellt större andel av universitetens och högskolornas
            forskningsresurser kommer nu att erhållas efter prövning hos externa
            forskningsfinansiärer. Det här ökar konkurrensen om forskningsmedlen.
            Vi menar att detta också kommer att möjliggöra en starkare profilering
            av lärosätenas forskning och en arbetsfördelning som skapar förutsättningar
            för en ökad samverkan mellan olika lärosäten.
          </note>
          <note>
            En ökad samverkan även med industriforskningsinstituten bör eftersträvas.
            Instituten är ett komplement till högskolorna och utgör, som vi
            ser det, en viktig länk mellan forskningen och produktionen. De
            har definitivt förutsättningar att utvecklas till ännu slagkraftigare
            instrument för industriell förnyelse.
          </note>
          <note>
            En annan viktig utgångspunkt för förslaget är att
          </note>
          <note>
            Sverige som framträdande forskningsnation, på grund av vår relativa
            litenhet, behöver genomföra en ökad kraftsamling och fokusering
            på ett antal viktiga områden. Det har varit vägledande för skapandet
            av den nya myndighetsorganisationen och också för satsningen på
            åtta strategiska forskningsområden. Totalt satsas 612 miljoner
            kronor på biovetenskap och bioteknik, IT-forskning, materialvetenskap
            och materialteknik, humaniora och samhällsvetenskap, det konstnärliga
            området, utbildningsvetenskap, vårdoch omsorgsforskning samt miljö
            och hållbar utveckling.
          </note>
          <note>
            Att dessa områden prioriteras betyder inte att forskningens frihet
            får beskäras. Forskarnas frihet att själva definiera, formulera
            och söka svaren på sina vetenskapliga frågeställningar är en mycket
            viktig princip i svensk forskningspolitik. Både forskningens kvalitet
            och nytta är beroende av att forskarna själva får välja ämnesområde,
            inriktning, avgränsning, metod, osv.
          </note>
          <note>
            Forskningspolitiken måste utformas med respekt för såväl det
            fria sökandet efter kunskap som de inomvetenskapliga bedömningarna
            och samhällets behov av prioriteringar. Till detta återkommer
            jag lite senare i mitt anförande.
          </note>
          <note>
            En viktig utgångspunkt för förslaget har också varit det förestående
            generationsskiftet inom svensk forskning. En stor del av dagens
            forskarutbildare är
          </note>
          <note>
            55 år eller äldre, vilket innebär stora pensionsavgångar under
            de kommande åren. I propositionen görs därför betydande satsningar
            på att förnya forskarutbildningen och främja rekrytering av en
            ny generation unga forskare. 16 forskarskolor med inriktning på
            grundforskning skapas till en kostnad av 214 miljoner kronor.
            Skolorna ska var och en utbilda 25 doktorander, vilket innebär
            totalt 400 under fyra till fem år.
          </note>
          <note>
            Genom den här modellen med en värdehögskola och ett antal partnerhögskolor
            utvecklas samarbete och samverkan mellan lärosätena.
          </note>
          <note>
            Handledarutbildningens betydelse inom forskarutbildningen betonas
            också och en bestämmelse införs i högskoleförordningen om att
            varje lärosäte med forskarutbildning ska anordna handledarutbildning.
          </note>
          <note>
            Rådet för högskoleutbildning får också 5 miljoner kronor bl.a.
            för att utveckla handledarutbildningarna.
          </note>
          <note>
            Unga forskare ska kunna fortsätta att forska efter avlagd doktorsexamen.
            Därför får det nya vetenskapsrådet 110 miljoner kronor för s.k.
            rekryteringsanställningar och särskilda medel till framstående
            unga forskare.
          </note>
          <note>
            Möjligheter till forskning efter doktorsexamen förbättras också
            genom att universiteten får möjlighet att inrätta fyraåriga tjänster
            som biträdande lektor, som efter prövning kan övergå till fast
            anställning. I
          </note>
          <note>
            övrigt ska tjänsterna motsvara forskarassistenttjänsterna. Verksamheten
            ska bedrivas på försök i fem år och sedan utvärderas med hänsyn
            till hur rörligheten och jämställdheten har påverkats.
          </note>
          <note>
            Det gläder mig särskilt att det i propositionen ges ytterligare
            stöd för jämställdhetsarbetet. Där föreslås att en positiv särbehandling
            ska användas när man rekryterar till nya forskarskolor och för
            rekryteringsanställningar genom att det underrepresenterade könet
            ges företräde. I propositionen framhålls också att utbildning
            i jämställdhetsarbete och genusperspektiv ska ingå i handledarutbildningen.
          </note>
          <note>
            I det här sammanhanget vill jag också uttrycka mitt partis tillfredsställelse
            med att vi fått gehör för en forskarskola med genusvetenskap och
            att den inrättas i Umeå. För genusforskning går också öronmärkta
            pengar till Vetenskapsrådet. Vi tycker också att det är bra att
            forskarutbildningen i humaniora förstärks med
          </note>
          <note>
            37 miljoner kronor vid sju av universiteten.
          </note>
          <note>
            Vänsterpartiet står alltså bakom den forskningspolitiska propositionen
            och yrkar därför bifall till den.
          </note>
          <note>
            Men i samband med att den forskningspolitiska propositionen behandlades
            i utbildningsutskottet behandlades även ett antal motioner från
            den allmänna motionstiden, däribland en vänsterpartistisk motion
            om forskningsprogrammet om militär underrättelse- och säkerhetstjänst,
            det s.k. MUST-
          </note>
          <note>
            programmet, varav en av hemställanspunkterna berör den övergripande
            relationen mellan vetenskap och politik. Motionens andra hemställanspunkt
            med konkreta förslag till åtgärder för att rädda forskningsprogrammet
            kommer senare att behandlas av andra utskott.
          </note>
          <note>
            Forskning är ett verksamhetsområde där det måste finnas klara
            gränser för den politiska styrningen och för vad politiska organ
            ska besluta om. Utan en genomtänkt ansvarsfördelning kan etiska
            problem uppstå. Viktiga värden kan riskera att gå förlorade och
            allmänhetens förtroende för forskning kan skadas.
          </note>
          <note>
            Relationen mellan vetenskapen och politiken får aldrig bli av
            det slaget att misstankar kan uppstå om att forskningen utnyttjas
            i politiskt syfte och gör forskarna till politiska verktyg och
            underleverantörer.
          </note>
          <note>
            Forskningsuppdrag kan och bör aldrig vara lösningen på aktuella
            politiska problem och dilemman.
          </note>
          <note>
            Vi menar att MUST-programmet aktualiserar och tydliggör den principiella
            frågan om balansen mellan forskarstyrd och beställarstyrd forskning.
            För oss är det viktigt att slå fast att det är forskarna själva,
            inte finansiärerna, som ska definiera forskningsproblemen. Ett
            regeringsuppdrag får inte vara av sådan specifik och avgränsande
            karaktär som MUST-
          </note>
          <note>
            programmet.
          </note>
          <note>
            Med detta yrkar jag bifall till Vänsterpartiets reservation nr
            6.
          </note>
          <note type="speaker">
            Anf. 3 PER BILL (m) replik:
          </note>
          <note>
            Fru talman! Jag har två frågor till Britt-Marie Danestig.
          </note>
          <note>
            Britt-Marie Danestig säger att det har varit ett konstruktivt
            samarbete inom majoritetskonstellationen, men någon typ av vänsterpartistiska
            avtryck måste det väl finnas. Vad är det som är guldkornen ur
          </note>
          <note>
            Vänsterpartiets synvinkel i den här forskningspropositionen?
          </note>
          <note>
            Det andra är lite mer en kritik. För några år sedan trodde jag
            att Britt-Marie Danestig och jag var överens om att doktorandreformen
            var någonting mycket illa genomtänkt, någonting som gör att färre
            personer doktorerar och som dessutom leder till sämre kvalitet
            på avhandlingarna. Varför har det blivit så tyst sedan ni har
            blivit en del av regeringsunderlaget?
          </note>
          <note type="speaker">
            Anf. 4 BRITT-MARIE DANESTIG (v) replik:
          </note>
          <note>
            Fru talman! Ett samarbete, oavsett var det sker, är ju ett ömsesidigt
            givande och tagande och en process som leder fram till någonting.
            Så har det varit i det här fallet också. Jag tror inte, tycker
            inte, att jag här i dag ska referera den processen. Det var svaret
            på första frågan.
          </note>
          <note>
            Den andra frågan gällde kritik mot doktorandreformen, en kritik
            som jag och mitt parti delar med Per
          </note>
          <note>
            Bill. Det är några år sedan, tror jag, som vi var uppe här i
            talarstolen och kritiserade den reformen. Då hade vi farhågor
            för vilka konsekvenser den skulle få.
          </note>
          <note>
            Dessa farhågor har delvis besannats, måste jag säga.
          </note>
          <note>
            Vad vi nu har kunnat se har vi faktiskt under den här mandatperioden
            fått något mjukare övergångsregler.
          </note>
          <note>
            Det har hjälpt en del av de studerande. Nu har tiden gått, och
            det behövdes ju också en uppstramning av doktorandutbildningen.
          </note>
          <note>
            Jag tycker att den här propositionen är väldigt inriktad just
            mot de unga forskarna och mot forskarutbildningen. Den ger uttryck
            för en väldigt positiv syn på just doktorandutbildningen och doktorandernas
            möjligheter under och efter utbildningstiden.
          </note>
          <note type="speaker">
            Anf. 5 PER BILL (m) replik:
          </note>
          <note>
            Fru talman! Jag hade inte alls förväntat mig att
          </note>
          <note>
            Britt-Marie skulle berätta någonting om själva processen. Det
            förstår jag. Däremot måste det ju finnas några saker - positiv
            särbehandling, jämställdhet eller någonting - som får hjärtat
            att ticka lite extra snabbt.
          </note>
          <note>
            Det var mer det jag var intresserad av.
          </note>
          <note>
            Sedan det andra. Jag kan inte se annat än att det här med forskarutbildningen
            är de statligt dirigerade forskarskolorna, där 900 doktorander
            ska produceras på 4-5 år. Man har ju glömt alla de tusentals doktorander
            som i dag saknar finansiering i Sverige. Om dem har åtminstone
            inte jag hittat många ord i de 150
          </note>
          <note>
            eller 200 sidor som propositionen är på.
          </note>
          <note type="speaker">
            Anf. 6 BRITT-MARIE DANESTIG (v) replik:
          </note>
          <note>
            Fru talman! Nu ska jag tala om för Per Bill - och jag antydde
            det i alla fall i mitt anförande - att vi är väldigt nöjda med
            jämställdhetsavsnittet och väldigt glada över bl.a. det stöd som
            genusforskningen får.
          </note>
          <note>
            Detsamma gäller den forskarskola som kommer att upprättas i Umeå.
            Det finns också andra guldkorn i den här propositionen.
          </note>
          <note>
            Jag tror att det vore olyckligt att i dag riva upp doktorandreformen.
            Däremot tror jag att vi ska ägna oss åt att försöka få så trygga
            villkor för doktoranderna som möjligt. Jag håller med Per Bill
            om det han sade i sitt anförande, att det nu behövs en satsning
            på humaniora och samhällsvetenskap. Det gäller både grundutbildningen
            och doktorandutbildningen.
          </note>
          <note type="speaker">
            Anf. 7 YVONNE ANDERSSON (kd):
          </note>
          <note>
            Fru talman! Låt oss säga att jag skickar iväg mina barn till
            affären och säger till dem: Nu får ni gå iväg.
          </note>
          <note>
            Ni får köpa vad ni vill, men det ska vara frukt för absolut inte
            mer än fem kronor och godis för inte mer än tre kronor och det
            vara si och det ska vara så. Så ska ni gå den här vägen. Det är
            den rätta vägen. Och så ska ni göra det här och det här och så
            ska ni vara tillbaka efter en och en halv timme. Då har jag naturligtvis
            sagt att ja, ni kan göra vad ni vill - men under mycket starka
            restriktioner.
          </note>
          <note>
            Fru talman! I ett demokratiskt samhälle är det fria yrkesvalet
            och den fria kunskapsbildningen viktiga fundament för samhällsutvecklingen.
            Genom att människor själva väljer sin utbildningsväg och forskares
            olika uppfinningar får styras av samhällsutvecklingen och den
            riktning som de tänker i utvecklas samhället successivt. Det finns
            ingen klar och en gång för alla given bild av hur samhället ska
            se ut i framtiden. Det är ju just det som är så fascinerande med
            den demokratiska processen; att det är vi som lever nu och det
            uppväxande släkte som kommer som hela tiden är med i en process
            och formar hur det ska bli om 30, 40 eller 50 år.
          </note>
          <note>
            Vad vi vet är att forskning och högre utbildning är oerhört starka
            styrfaktorer, om inte t.o.m. de starkaste, för hur detta framtida
            samhälle ska gestalta sig.
          </note>
          <note>
            Det finns värden som vi upplever som oerhört viktiga, i det här
            fallet för mig de demokratiska värdena som handlar om frihet och
            djup respekt. Jag menar att det är med respekt som vi ser tillbaka
            på forntidens eller äldre tiders pionjärer, sådana som har arbetat,
            levt och gjort sina val. Det har inte alltid i samtidens ögon
            har varit de goda valen. Men vi respekterar dem och ser att de
            har blivit goda val när vi tittar i backspegeln.
          </note>
          <note>
            Med samma respekt måste vi också se på människor i dag i akademin,
            ungdomar som väljer sin utbildning, forskare som väljer sitt forskarämne,
            forskare som vill ha en specifik forskarutbildning som passar
            deras livssituation. Vi måste ha samma respekt för dem, de som
            har olika önskemål och behov. Därför är friheten oerhört viktig
            för den rådande utvecklingen och för demokratin.
          </note>
          <note>
            När Britt-Marie Danestig talar om betydelsen av frihet för forskare
            håller jag och vi från vårt parti med om det till punkt och pricka.
            Men bekymret är att friheten begränsas av restriktioner i fråga
            om hur det hela ska gå till, vilket innehåll det ska ha och hur
            formerna ska utvecklas. Det var det jag ville visa med bilden
            av ett barn som går till affären - eller om det handlar om att
            nu ska vi forska och vara kreativa inför framtiden. Javisst, ge
            dem friheten. Men om den begränsas starkt av olika restriktioner
            i form och innehåll och i resurstilldelning blir friheten inte
            mycket värd. Där finns det naturligtvis en skärningspunkt mellan
            frihet och tvång. En sak vet vi. Det är att kreativiteten inte
            utvecklas av tvång.
          </note>
          <note>
            Vi kan t.ex. ta Vetenskapsrådet. Det har makten att fördela medel
            till forskarna. Men universitetsstyrelsernas och fakulteternas
            roll försvagas genom att man lyfter upp fördelningen till en ny
            nivå. Då kommer det i stället att finnas ett konkurrensförfarande
            mellan forskarna som går ända upp i Vetenskapsrådet. Det hade
            varit bättre att universitetsstyrelserna hade fått kvarhålla makten
            och att forskarna hade fått konkurrera inom det egna universitetet.
          </note>
          <note>
            För oss kristdemokrater är det givet att makten ska ligga på
            lägsta effektiva nivå. Är då detta förslag
          </note>
          <note>
            - det är en fråga som man kan ställa till vår utbildningsminister
            - en misskreditering, ett sätt att säga att universitetsstyrelserna
            inte har klarat sin roll? I så fall tycker jag att det är bättre
            att säga det. Men varför lyfta upp det på en ny nivå när ändå
            friheten inte finns eftersom pengarna de facto är öronmärkta sånär
            som på 30 miljoner år 2003? Vi tror inte på den utvecklingen;
            att centralisera, att se till att många forskare får jobba mer
            med att skriva ansökningar och konkurrera om ansökningar än de
            kanske har tid att forska. Detta har hittills varit ett problem.
            Och problemet kommer att kvarstå. Detta har hittills varit ett
            problem, och problemet kommer att kvarstå.
          </note>
          <note>
            Vi vill värna om den fria grundforskningen, och vi ser med oro
            på att det blir så knapp tilldelning av basanslagen till lärosätena.
            Vid varje uppvaktning i utbildningsutskottet och vid olika tillfällen
            när jag har varit ute och besökt lärosäten återkommer man hela
            tiden till att de enskilda forskningsinstitutionerna på lärosätena
            inte har medel att bygga en god forskningsmiljö där man kan stå
            upp för god kvalitet så att forskarna sedan kan dra hem externa
            pengar och arbeta vidare. Det måste på de olika lärosätena få
            finnas tillräckliga resurser för en god forskningsmiljö som innebär
            att man garanterar grundforskningen.
          </note>
          <note>
            Vi har särskilt den humanistiska och samhällsvetenskapliga forskningen
            som med den tilldelning som regeringen ger ligger på 12 % i relation
            till naturvetenskap och teknik som har 56 %. Medicin har enbart
          </note>
          <note>
            20 % och utbildningsvetenskap 1 %. Det är en tilldelning som
            man gör till olika områden, och där är vi bekymrade.
          </note>
          <note>
            Säger den här tilldelningen någonting om hur regeringen vill
            att framtidens samhälle ska vara? Då blir jag orolig. Jag tror
            nämligen att om vi ska hålla oss i framkant så måste vi fortsätta
            att ha en rejäl medicinsk forskning med rejäla miljöer. Vi vet
            redan nu att kostnaderna för människor inte bara i fråga om mänskligt
            lidande utan också i fråga om rena sjukvårdskostnader, i fråga
            om pengar, minskar om man har en god koppling till forskning.
          </note>
          <note>
            Vad vill då kristdemokraterna? Jo, vi skulle vilja jobba för
            en fördelning som hellre innebär 40 % till naturvetenskap och
            teknik på sikt, därför att de kan få in medel från många andra
            som är intresserade av teknik och naturvetenskap i kommersiella
            intressen.
          </note>
          <note>
            Vi vill göra en höjning så att medicin får 30 %. För några år
            sedan var det faktiskt 40 %, men regeringen har sänkt det till
            20 %. Nu vill vi i alla fall höja det till 30 % och tro att vi
            ska få en god medicinsk forskning som är till nytta och glädje
            för samhällets medborgare.
          </note>
          <note>
            Samhällsvetenskap och humaniora vill vi ska få
          </note>
          <note>
            20 %. Vi vill satsa på långsiktig och god forskning när det gäller
            utbildning och skola och satsa 3 % på detta. Vi tycker inte att
            det är rimligt med 1 % för detta och samtidigt ha enstaka och
            mindre projekt på t.ex. Skolverket. Vi tycker att det är bättre
            att göra en kraftsamling och få en god forskning när det gäller
            skolan för att klara av skolans problem, inte bara de nuvarande
            utan också inför framtiden.
          </note>
          <note>
            Det finns flera exempel på centralstyrning. Det som jag nu har
            nämnt gäller fördelningen av medel som i sin tur styr själva innehållet
            i forskningen. Vi har talat om styrningen som innebär att lärosätena
            inte längre får fördela medel till sina forskare. Ska inte de
            som vet mest om vad forskarna går för kunna fördela medlen så
            att den bästa kompetensen tas till vara? Nej, då har man från
            regeringen valt att lägga direktiv och regleringsbrev så fast
            att man bestämmer uppifrån.
          </note>
          <note>
            Vi har en tredje del, och det är forskarutbildningen med forskarskolorna
            där man satsar rejält nu. Ja, det är väl egentligen rätt så bra
            att också denna form får utvecklas. Men varför har man inte tagit
            sig an de andra problem som finns i forskarutbildningen och försökt
            att göra den flexibel? Vi har massor med resurser som skulle kunna
            tas till vara till förmån för forskningen och till förmån för
            samhället. Samtidigt kan jag vända på det: Varför ska inte någon
            som har gått vuxenutbildningen på ett smidigt sätt kunna arbeta
            och kanske forska bredvid om det är en bra modell för honom eller
            henne?
          </note>
          <note>
            Vi vill ha flexibilitet när det gäller formerna för forskarutbildning.
            Många gånger har jag tagit mig själv som exempel, men man är sig
            själv närmast. När man vet att man har fått möjligheter som har
            funnits tidigare så blir man bekymrad när regeringen genom en
            hård centralstyrning, som jag tycker att detta är, ändrar inriktning
            och tar bort de möjligheter som har varit guldkorn för många människor
            och förhindrar nutidens människor att ta till vara och få den
            möjligheten.
          </note>
          <note>
            Det är inte heller likgiltigt för forskningen hur grundutbildningen
            ser ut, den grundutbildning som nu styrts igenom regeringens dimensionering
            av utbildningsplatser i olika ämnen. Jag återkommer till detta
            när vi ska debattera nästa område som handlar om vuxenutbildning.
          </note>
          <note>
            Jag vill återigen säga att frågorna om högre utbildning och forskning
            är så viktiga när det gäller styrning, när det gäller ansvarsfördelning
            och när det gäller ansvaret för framtiden att de inte kan få behandlas
            kortsiktigt av en regering som är relativt svag. Dessa frågor
            måste vara långsiktiga till sin karaktär. De måste därför vara
            föremål för breda politiska lösningar. Stabilitet och långsiktighet
            kan bara garanteras om man har en bred politisk majoritet kring
            sakfrågorna.
          </note>
          <note>
            Detta fick egentligen vi i oppositionen ett löfte om i debatten
            här i kammaren i juni. Åtminstone tolkade jag det som ett löfte.
            Men vår utbildningsminister har inte infriat det. Trots att vi
            i oppositionen har visat ett enat motstånd mot centralisering
            och beredskap till överläggningar så har Thomas Östros inte inbjudit
            till ett enda samtal över partigränserna.
          </note>
          <note>
            Regeringen tycks beakta dagens behov. Och skälen för detta kommer
            väldigt ofta, men de är kortsiktiga till sin karaktär. Vi vill
            också ha en långsiktighet.
          </note>
          <note>
            Jag menar att man genom att gynna en utveckling som innebär att
            man öppnar upp och ökar flexibiliteten och ökar friheten för andra
            att fondera medel i forskningen, att vara med genom stiftelsehögskolor
            där vi får möjlighet att på ett annat sätt styra utvecklingen,
            genom andra fria högskolor som ger en bredd, lägger vi också grunden
            till ett gott demokratiskt samhället. Det måste finnas en balans.
          </note>
          <note>
            Grunden för dagens och morgondagens samhälle byggs nu. Kristdemokraterna
            vill rädda den för demokratin helt oumbärliga fria akademin. Samhällets
            styrning får aldrig innebära en begränsning av ungdomars möjligheter
            till kunskap, lärosätenas självbestämmande och forskarnas frihet.
          </note>
          <note>
            Fru talman! Jag står självklart bakom samtliga reservationer
            och särskilda yttranden som kristdemokraterna har skrivit i samband
            med utskottsbehandlingen av betänkandet. Men för tids vinning
            yrkar jag bifall till reservation 3 under mom. 2 i utbildningsutskottets
            betänkande 6.
          </note>
          <note type="speaker">
            Anf. 8 BRITT-MARIE DANESTIG (v) replik:
          </note>
          <note>
            Fru talman! Yvonne Andersson betonade vikten av forskarnas frihet
            i likhet med vad jag själv gjorde i mitt anförande.
          </note>
          <note>
            Jag skulle vilja ställa några frågor när det gäller frihetsbegreppet.
            Yvonne Andersson tog upp balansen, eller avvägningen, mellan de
            fasta och de rörliga resurserna. I den här propositionen finns
            det en medveten, vill jag säga, tanke att konkurrensutsätta eller
            pröva forskningen utifrån vetenskapliga kriterier på ett något
            tydligare sätt än tidigare genom att utsätta den för extern bedömning.
            Yvonne Andersson ser inte något positivt i det. Allt stelnar ju
            i sin form, och det är väldigt viktigt att unga forskare får möjligheter
            att få forskningsanslag. Det tror jag att de kan få i stor utsträckning
            nu när de söker. Det är också viktigt för dem som så att säga
            har mycket på fötterna att vi får denna prövning, så att vi vet
            att vi satsar dessa stora pengar som samhället faktiskt satsar
            på rätt saker.
          </note>
          <note>
            Jag tycker att det hos kristdemokraterna också finns ett avståndstagande
            från, eller nästan en rädsla för, allt som handlar om naturvetenskap
            och teknik.
          </note>
          <note>
            Ser inte Yvonne Andersson att väldigt många stora och svåra frågor
            som vi faktiskt lever med i dag och som handlar om överlevnad
            och livskvalitet -
          </note>
          <note>
            energiförsörjningen är en oerhört viktig framtidsfråga men det
            gäller också klimatförändringar och hela miljöproblematiken -
            naturligtvis måste få sin lösning inom området naturvetenskap
            och teknik? Vidare gäller det väldigt mycket annat som hör ihop
            exempelvis med nanotekniken där vi kan förbättra människors livskvalitet
            genom att använda den för att få konstgjorda ögon eller öron osv.
          </note>
          <note type="speaker">
            Anf. 9 YVONNE ANDERSSON (kd) replik:
          </note>
          <note>
            Fru talman! Jag tror på konkurrens, på en balans mellan konkurrens
            och en gedigen resurstilldelning så att vi får forskningsmiljöer.
            Vi har ju börjat få en obalans i systemet som innebär att det
            inte finns tillräckligt mycket medel och resurser för att bygga
            upp forskningsmiljöer på lärosätena, som jag menar ska garantera
            grundforskningen. Detta gäller även de områden som andra intressenter
            inte är lika intresserade av, nämligen humaniora och samhällsvetenskap
            samt andra ämnen som är viktiga för samhället men som kanske inte
            direkt är viktiga i fråga om ett slags tillväxtpotential i materiell
            bemärkelse.
          </note>
          <note>
            Jag tror alltså på att det ska finnas konkurrens.
          </note>
          <note>
            Det ska finnas forskningsråd av olika slag där man kan söka projekt
            men det hindrar inte att tillräckligt med resurser ges för en
            rejäl grundforskning på lärosätena. Detta är särskilt viktigt
            för de mindre universitet och forskningsinstitutioner som vi har
            och som ännu inte har hunnit bygga upp den forskningsmiljö som
            krävs.
          </note>
          <note>
            Vad gäller den andra frågan kan jag säga att det inte finns någon
            rädsla hos kristdemokraterna för en utveckling i sig av naturvetenskap
            och teknik. Men om den ensidigt får utvecklas tror inte jag att
            den bringar till ett mjukt och mänskligt samhälle. Tvärtom är
            jag orolig för att det mitt i den materiella välfärden blir alltfler
            människor som inte orkar leva utan som på eget grepp slutar sitt
            liv därför att de inte finner meningen i livet - de mänskliga
            värdena har inte uppmärksammats. Därför tror jag på en balans
            också här.
          </note>
          <note>
            Jag är bekymrad över att t.o.m. Vänsterpartiet stöder regeringen
            i en alltför ensidig utveckling. Staten måste, menar jag, ta ett
            extra ansvar för de mänskliga värdena och för de kulturella värden
            som vi behöver.
          </note>
          <note type="speaker">
            Anf. 10 BRITT-MARIE DANESTIG (v) replik:
          </note>
          <note>
            Fru talman! Jag delar inte Yvonne Anderssons uppfattning när
            det gäller balansen. Vad som är en bra nivå tillhör självklart
            de saker som kan diskuteras.
          </note>
          <note>
            Jag tycker att den nivå som vi har kommit fram till i den här
            propositionen tillgodoser de båda viktiga delarna - alltså både
            detta med trygga forskningsmiljöer på universitet och högskolor
            och möjligheten för forskare att på lika villkor konkurrera om
            forskningsmedel; detta för att vi ska kunna driva fram utvecklingen
            på ett bra sätt. De avvägningarna tycker jag har också gjorts
            på ett bra sätt.
          </note>
          <note>
            På Yvonne Andersson låter det lite grann som att grundforskningen
            enbart bedrivs utifrån fakultetsanslag men så är det inte. I den
            här propositionen gör vi en kraftfull satsning mot grundforskningen.
            Vi betonar den och även den tvärvetenskapliga forskningen, just
            genom satsningar på vetenskapsråden och de under vetenskapsråden
            liggande ämnesråden.
          </note>
          <note type="speaker">
            Anf. 11 YVONNE ANDERSSON (kd) replik:
          </note>
          <note>
            Fru talman! Jag kan också se att ni har försökt finna en balans
            men jag menar att de som sitter med i
          </note>
          <note>
            Vetenskapsrådet, så som detta har organiserats, kommer att få
            en sådan makt över lärosätena och den grundforskning som ska bedrivas
            att den fria forskningen är i fara. Jag tror att det finns många
            småskaliga projekt och annat som inte kan konkurrera och kämpa
            med storskaliga projekt men som har ett stort värde för samhällets
            utveckling och framtid.
          </note>
          <note>
            Jag skulle vilja passa på och ta ett exempel när det gäller balansen
            mellan naturvetenskap och teknik samt humaniora och samhällsvetenskap.
            Vi har satsat på en nollvision inom trafiken och det tycker jag
            är jättebra. Det har vi ställt oss bakom. Enligt den senaste rapporteringen
            är vi nu nere i 580 dödsolyckor i trafiken men samtidigt är det
            mer än 1 500 personer som har begått självmord och 15 000 personer
            som har försökt att göra det. I det sammanhanget har vi de mänskliga
            aspekterna, meningen med livet. Jag menar att vi ska satsa på
            att inte få dödsolyckor i trafiken men vi ska också satsa på att
            människor omkring oss upplever meningen med livet och inte upplever
            att de försvinner i en teknifiering där de inte känner igen sig.
          </note>
          <note>
            Därför tror jag att de mänskliga värdena också är viktiga. Det
            är vad jag hävdar när jag säger att jag vill åstadkomma en balans.
            Det ena utesluter inte det andra. Däremot kan vi satsa hårt på
            båda fronterna.
          </note>
          <note>
            Därför vill jag ha en balans och dessutom föra ned det så att
            vi får en meningsfull akademisk frihet för dem som arbetar på
            respektive lärosäte.
          </note>
          <note type="speaker">
            Anf. 12 SOFIA JONSSON (c):
          </note>
          <note>
            Fru talman! Forskning handlar om frihet och mångfald. Den fria
            och kritiska forskningen är det viktigaste inslaget i ett öppet
            samhälle. Det är en huvuduppgift för forskningspolitiken att slå
            vakt om det öppna samhället och att stimulera ett fritt kunskapssökande.
            Många av de viktigaste upptäckterna som gjorts är ju resultatet
            av att det fria och förutsättningslösa sökandet har skett i form
            av grundforskning. Det är genom upptäckterna inom grundforskningen
            som basen läggs för en framgångsrik framtida tillämpad forskning
            och för utvecklingsarbete.
          </note>
          <note>
            Mångfalden i forskningen är också avgörande.
          </note>
          <note>
            Det handlar självfallet om en mångfald av forskare och forskning
            men lika mycket om en mångfald av högskolor och olika inriktningar.
            Utifrån det gäller det att vi ger högskolorna en chans att utvecklas
            och profilera sig och framför allt att vi ger dem ekonomiska friheter
            och förutsättningar för det.
          </note>
          <note>
            Centerpartiets uppfattning är att de fasta forskningsresurserna
            är en förutsättning för möjligheterna att, genom hög kvalitet,
            konkurrera om de rörliga medlen.
          </note>
          <note>
            Precis som Yvonne Andersson var inne på har den här fördelningen
            under ett par decenniers tid förskjutits mellan de fasta forskningsresurserna
            och de övriga. Givetvis gäller detta för samtliga högskolor och
            för de nya universiteten, som måste ges möjligheter att bygga
            upp konkurrenskraftiga forskningsmiljöer inom något eller några
            områden.
          </note>
          <note>
            Därför anser jag och Centerpartiet att de fasta forskningsresurserna
            till landets högskolor ska öka i både absoluta och relativa tal.
            Att ge större - inte villkorade, som regeringen föreslår - resurser
            direkt till forskare och lärosäten är just ett av de viktigaste
            sätten att öka den forskarstyrda forskningen och därmed den akademiska
            friheten.
          </note>
          <note>
            Utifrån dessa grundprinciper anser Centerpartiet att regeringens
            proposition Forskning och förnyelse är en besvikelse - den centraliserar
            resurser och beslut och minskar universitetens och högskolornas
            frihet. Men forskningspolitiken ska ju syfta till att stärka forskarnas
            och lärosätenas makt över resurserna, vilket också innebär att
            det fria kunskapssökandet stärks. Den bör också syfta till att
            fler högkvalitativa forskningsmiljöer byggs upp vid fler lärosäten.
          </note>
          <note>
            Därför ser vi propositionen som ett nederlag. Regeringen stärker
            sitt grepp om forskningen i stället för att öka forskningens frihet.
            Resurserna centraliseras, som sagt, och detaljstyrs också i viss
            mån.
          </note>
          <note>
            Det mänskliga perspektivet på kunskap och utveckling som här
            får representeras inom humaniora och samhällsvetenskap sätts i
            vissa fall på undantag.
          </note>
          <note>
            Jag skulle vilja fråga utbildningsminister Thomas
          </note>
          <note>
            Östros, som många gånger tidigare har pratat om ökad frihet och
            om goda och starkare resurser till högskolorna och universiteten,
            hur de tidigare orden kan stämma överens med den proposition som
            vi i dag kan se framför oss.
          </note>
          <note>
            Fru talman! I våras ställde sig Centerpartiet avvaktande till
            den organisationsproposition som då kom. Vi menade, liksom flera
            gånger tidigare, att en bredare parlamentarisk förankring skulle
            komma till stånd när det gäller så stora frågor som de om organisationsförändringar
            och om den framtida forskningspolitiken. Vi vill ha en hållbar
            och stabil forskningspolitik. Så blev tyvärr inte fallet.
          </note>
          <note>
            När forskningspropositionen kom i höstas visade det sig i stället
            att regeringen utelämnat en av de viktigaste punkterna i förslaget,
            nämligen den om resursfördelningen för den nyinrättade centrala
            forskningsfinansieringsmyndigheten, Vetenskapsrådet.
          </note>
          <note>
            Detta innebar att regeringen själv ansåg sig stå för de ramar
            som riksdagen tidigare satt upp. Vi, liksom flera partier, ansåg
            detta helt orimligt. Och en kort tid därefter kom regeringen med
            ett förslag till fördelning.
          </note>
          <note>
            I Forskning och förnyelse anger regeringen vidare hur det beslutade
            resurstillskottet de närmaste åren i stort sett i detalj ska fördelas
            till förmån för Vetenskapsrådets egna prioriteringar. Regeringen
            tar med andra ord på sig uppgiften att själv agera vetenskapsråd
            och stå för de bedömningar som forskarsamhället rimligen självt
            borde göra. Trots vackra ord om förnyelse och förändring inom
            forskningen, om nya forskningsområden och forskningens frihet
            är prioriteringarna dessutom ganska konventionella och förutsägbara.
            Regeringens agerande innebär, som vi ser det, ett ingrepp i den
            fria forskningen och sprider osäkerhet om statsmakternas ambition
            att även framåt låta forskningen vara fri i Sverige. Regeringen
            borde därför ha avstått från att i detalj reglera hur resurstillskottet
            till Vetenskapsrådet ska användas den kommande perioden.
          </note>
          <note>
            Propositionen tar också upp ett antal andra delar.
          </note>
          <note>
            Det kan handla om en diskussion om de s.k. overheadkostnaderna.
            Vi i Centerpartiet har i princip inget emot att externa forskningsfinasiärer
            ska stå för uppkomna kostnader, men vi har sett det som orimligt
            att definitivt slå fast en nivå för hur stort påslaget ska vara
            mot bakgrund av den mångfald av former för extern forskningsfinansiering
            som finns. I stället borde man göra en genomgång för att visa
            vilka kostnader som ska kompenseras.
          </note>
          <note>
            Fru talman! Det behövs en bättre koppling mellan grundutbildning
            och forskning inom högskolan. De högre studierna ska vara forskningsförberedande,
            och det behöver satsas mer resurser på att finansiera doktorandtjänster
            inom samtliga prioriterade områden.
          </note>
          <note>
            Regeringen sätter upp relativt höga mål för antalet doktorander,
            och det tycker vi är väldigt bra, även om det är svårt att se
            hur medelstilldelningen motsvarar målet. Regeringen stärker också
            sitt grepp över svensk forskning och vidare centraliserar beslutsfattandet
            över forskningen och forskarutbildningen till de stora universiteten
            genom sitt förslag om forskarskolor. Partnerhögskolorna kommer
            med förslaget att hamna i en beroendeställning i förhållande till
            fakultetsnämnderna vid de utsatta universiteten.
          </note>
          <note>
            Det är ju lite bekymmersamt vad gäller de nya universiteten och
            högskolorna med vetenskapsråd, som rimligen borde få än större
            möjlighet att själva styra över resurser för forskning och forskarutbildning.
            Det bör t.ex. innebära att forskarskolor etableras även vid de
            nya universiteten och högskolorna. Det bör också innebära att
            man garanterar lärosätenas möjligheter att rekrytera till forskarskolor
            och lärosätenas lika inflytande över dem. Regeringen bör därför
            återkomma till riksdagen med förslag som innebär en organisation
            enligt vad jag beskrivit ovan.
          </note>
          <note>
            Forskarutbildningen bör också utvärderas, och de forskarstuderandes
            situation ser vi ska funderas över och diskuteras i en föreslagen
            studiesocial utredning, som vi återkommer till i nästa avsnitt.
          </note>
          <note>
            Vad gäller resursfördelningen anser vi att det är angeläget att
            öka resurser till teknik, medicin och naturvetenskap och att se
            till att dessa balanseras av ökningar också till samhällsvetenskap
            och humaniora, inte minst för att belysa vad de tekniska och medicinska
            framstegen betyder ur ett mänskligt perspektiv för att främja
            ett tvärvetenskapligt förhållningssätt i alla discipliner där
            all forskning bör belysas allsidigt.
          </note>
          <note>
            Utifrån den utgångspunkten höjer vi anslaget för samtliga tre
            ämnesråd.
          </note>
          <note>
            För att få överblick av forskningspolitiken har vi lagt fram
            ett förslag, som vi gjort många gånger tidigare, om att föra fram
            en samlad forskningsbudget där all offentlig forskningsfinansiering
            redovisas. Det förslaget har vi som sagt lagt fram även detta
            år.
          </note>
          <note>
            Fru talman! Centerpartiet har drivit på utbyggnaden av högskolorna
            och utbildningsplatser runtom i landet. Det absolut viktigaste
            är nu att satsa på grundutbildning och forskning. Därför behöver
            högskolorna och universiteten ett andrum för att kunna satsa på
            nya lärartjänster och kvalitetsutveckling.
          </note>
          <note>
            Dagens forskningsfinansieringssystem anser vi bör förändras.
            Men forskningens framtid beror inte helt och fullt på hur vi organiserar
            den utan på hur vi kan säkra den akademiska friheten och forskarnas
            möjligheter. Det beror också på resurser till forskningen. Centerpartiet
            vill decentralisera och stärka den fria forskningen. Vi vill ha
            en stark grundforskning, ge större, inte som regeringen villkorade,
            resurser direkt till forskare och lärosäten. Vi vill ha en ökad
            högre utbildning i hela landet, där många får möjlighet till utbildning
            och forskning av hög kvalitet.
          </note>
          <note>
            Fru talman! Jag står självfallet bakom alla Centerpartiets reservationer,
            men jag väljer att yrka bifall till reservation 1 under mom. 1
            och reservation 4 under mom. 2.
          </note>
          <note type="speaker">
            Anf. 13 ULF NILSSON (fp):
          </note>
          <note>
            Fru talman! För hela Sveriges utveckling är kvaliteten på forskningen
            av helt avgörande betydelse.
          </note>
          <note>
            En liberal forskningspolitik har genom åren haft helt andra utgångspunkter
            jämfört med politik som grundar sig på socialism eller konservatism.
            Begreppet frihet är ett nyckelbegrepp för liberaler, frihet för
            studenterna att välja studieinriktning, frihet för forskningen
            att välja inriktning och frihet för universitet och högskolor
            att styra sig själva.
          </note>
          <note>
            Forskningen måste ha en bred bas som står fri både mot politiska
            och mot kommersiella intressen.
          </note>
          <note>
            Därför syftar Folkpartiets politik till att öka universitetens
            och högskolornas autonomi. Vi vill att en större andel av de statliga
            forskningsresurserna ska fördelas direkt till olika lärosäten.
            Riksdagen ska göra prioriteringar mellan vetenskapsområden, men
            beslut om enskilda forskningsuppdrag ska i första hand fattas
            på vetenskaplig grund. Därför ska ledamöterna i högskolestyrelser,
            vetenskapsråd och stiftelser inte tillsättas politiskt. Därför
            ska inte heller regeringen utse ordförande i högskolornas styrelser.
          </note>
          <note>
            För dem som hoppades på en ny forskningsstrategi var tyvärr regeringens
            proposition Forskning och förnyelse en stor besvikelse. I princip
            är propositionen mera en utförliga beskrivning av budgetförslaget
            för 2001, men den innehåller i liten utsträckning en beskrivning
            av regeringens strategi. Men på en punkt ger propositionen ett
            tydligt besked - detaljstyrningen och centralstyrningen av svensk
            forskning kommer att öka. Regeringen skriver också i propositionen
            att andelen anslag som går direkt till högskolor och universitet,
            fakultetsanslagen, ska minska. De forskarskolor som inrättas är
            också ett exempel på centralplanering och uppifrånperspektiv på
            forskning. Det är väl inte riksdag och regering som ska bestämma
            vilka högskolor som ska samarbeta. Det klarar de bra att utveckla
            själva.
          </note>
          <note>
            En liberal forskningspolitik syftar precis tvärtom till att öka
            den delen av anslagen som går till fakultetsanslagen och att låta
            högskolorna själva bestämma hur forskarskolor och samarbete ska
            växa fram. Det är inte möjligt att på förhand avgöra om forskning
            inom ett visst område kommer att medföra samhällsnytta eller inte.
            Det som i dag framstår som onyttigt och ointressant kan i morgon
            vara värt den största uppmärksamhet. Historien om vetenskapens
            största landvinningar är ett bevis för detta.
          </note>
          <note>
            Nästa år, 2001, ersätts de gamla forskningsråden med regeringens
            nya vetenskapsråd. Vetenskapsrådet ska enligt regeringen fördela
            över 1,7 miljarder till olika vetenskapsområden. Det var nog många
            som blev minst sagt förvånade när det inte stod något i regeringens
            proposition om hur dessa pengar ska fördelas mellan olika vetenskapsområden.
            Samtidigt fanns det andra detaljförslag om vetenskaplig utrustning
            och olika projekt m.m. för ganska små summor pengar. Men beträffande
            den stora summan visste vi ingenting.
          </note>
          <note>
            Sedan kom regeringen med en komplettering, en liten skrivelse
            där det föreslogs hur vetenskapsrådets pengar ska fördelas nästa
            år. Den stora nya organisationen som är regeringens flaggskepp
            i den nya forskningspolitiken, det s.k. vetenskapsrådet, avfärdas
            med en liten skrivelse på några sidor som innehåller en tabell
            över hur pengarna ska fördelas. Men riksdagen och forskningen
            har inte fått veta omfattningen på resurserna för den närmaste
            planeringsperioden, dvs. tre år. Och det finns ingenting om långsiktig
            strategi.
          </note>
          <note>
            Jag tror att det hade funnits goda förutsättningar för att ha
            en bred diskussion över alla partigränser om forskningsinriktningen.
            Inte minst Folkpartiet hade gärna ställt upp på det. Men regeringen
            valde i stället att presentera en, som det verkar, mycket snabbt
            ihopkommen liten skrivelse utan strategidiskussion inför framtiden.
          </note>
          <note>
            Fru talman! I Folkpartiets budgetförslag stärker vi forskningsresurserna
            totalt. Vi föreslår en ökning av de totala anslagen till forskning
            och forskarutbildning med 1 ½ miljarder på tre år. Det behövs
            verkligen mer pengar till forskarutbildning. Det finns i regeringens
            budget bara pengar till hälften av de doktorer som enligt regeringen
            behöver utbildas.
          </note>
          <note>
            Dessutom vill Folkpartiet att andelen som går direkt till fakultetsanslagen
            ska öka. Utöver de pengar som jag har nämnt föreslår vi för nästa
            år att varje universitet ska få ökade egna forskningsresurser
            med
          </note>
          <note>
            6 miljoner.
          </note>
          <note>
            När det gäller Vetenskapsrådet vill vi överlämna till de tre
            ämnesråden som ingår i Vetenskapsrådet att utifrån vetenskaplig
            bedömning prioritera forskningsprojekt. I vårt budgetförslag får
            de tre ämnesråden mer pengar att fördela och det blir mindre kvar
            som i förväg binds upp av riksdag och regering.
          </note>
          <note>
            I Folkpartiets budget får det humanistiska vetenskapsområdet
            en större del av resurserna. Humanistisk och även samhällsvetenskaplig
            forskning har under senare år fått en krympande andel av resurserna.
            Historien visar att humanvetenskaperna är en nödvändig förutsättning
            för att beslut om framtidsfrågor ska grunda sig på ett brett kunskapsunderlag.
          </note>
          <note>
            Problemställningar inom ny teknologi, miljö eller internationella
            frågor måste också innehålla etiska, historiska och allmänmänskliga
            aspekter. Även här handlar det om att tona ned synen på att kunskap
            alltid ska gå att översätta till kortsiktig nytta. Dessutom visar
            det sig att humanistiskt utbildade människor har mycket goda möjligheter
            till anställning på de mest skilda typer av arbetsplatser.
          </note>
          <note>
            Fru talman! Folkpartiets budget för den högre utbildningen och
            forskningen genomsyras av kvalitetstänkande och av respekt för
            forskningens frihet.
          </note>
          <note>
            Det är inte genom detaljstyrning som riksdagen ska fördela pengar
            utan genom att utveckla och förfina utvärdering och uppföljning.
            Dessutom blir det alltmer uppenbart att forskningen i Sverige
            behöver en rejäl resursförstärkning jämfört med i dag. Denna resursförstärkning
            föreslår Folkpartiet i sin budget, en budget som är helt igenom
            finansierad. Jag hoppas att debatten framöver ska visa fler partier
            i riksdagen att
          </note>
          <note>
            Sverige behöver större satsningar på forskning och på utveckling.
          </note>
          <note>
            Fru talman! Avslutningsvis nöjer jag mig med att yrka bifall
            till Folkpartiets reservation nr 1 under mom. 1 och till reservation
            nr 5 under mom. 2.
          </note>
          <note type="speaker">
            Anf. 14 INGER LUNDBERG (s):
          </note>
          <note>
            Fru talman! Det är en förmån att få vara med och presentera en
            spännande proposition i en spännande tid.
          </note>
          <note>
            Vid mynningarna till de älvar i norra Västerbotten där min farfar
            och hans kamrater en gång flottade timmer börjar nu Internet Bay.
            Så kallar många ungdomar det område som sträcker sig från Skellefteå
            upp över norra Finland. Det har inspirerats av hängivna forskare
            vid Luleå universitet, utvecklats ur tankar från andra sidan Atlanten,
            från KTH och andra lärosäten i vårt land.
          </note>
          <note>
            Häromveckan läste jag i Nerikes Allehanda om en
          </note>
          <note>
            Örebrokvinna som drabbats av Parkinson. Hon kan börja plugga
            nu igen tack vare de forskarinsatser som har lagt grunden till
            L-Dopa. På gamla verkstadsindustrier prövas materialteknik som
            ger nya förutsättningar för morgondagens produkter och produktionsprocesser.
          </note>
          <note>
            Sverige är tillsammans med Förenta staterna det land i världen
            där varje invånare satsar mest pengar på forskning. Propositionen
            visar att Sverige - trots att vi har haft tuffa sparmål - tillhör
            de få länder som har orkat fortsätta att satsa nya offentliga
            medel på forskning under 90-talet.
          </note>
          <note>
            Alltsedan Tage Erlanders tid har stöd till svensk forskning -
            inte minst grundforskning - varit en grundsten i socialdemokratisk
            politik. Det har också haft bred förankring i riksdagen. Det ger
            resultat.
          </note>
          <note>
            Tillsammans med Schweiz toppar vårt lands forskare listan över
            publicerade artiklar per invånare.
          </note>
          <note>
            Svenska forskare nämns med respekt. Samtidigt satsar svenskt
            näringsliv stora pengar på forskning och utveckling, 2,7 % av
            BNP. Det är mycket, också sett mot den statliga satsningen. Per
            Bill har rätt. Vi ska vårda den forskningen. Det gör vi bl.a.
            genom att ha en kreativ och utvecklande utbildningsmiljö i Sverige
            som gör att unga människor orkar, vågar och vill satsa på forskning
            och kreativa lösningar.
          </note>
          <note>
            Den näringslivsfinansierade forskningen har ett starkare fokus
            på utvecklingsarbete och tillämpad forskning än den som stöds
            med skattepengar.
          </note>
          <note>
            Forskningspropositionen bygger på ett gediget arbete av Utbildningsdepartementet.
            Den har arbetats fram i samarbete mellan de tre samarbetspartierna.
          </note>
          <note>
            Men det är också en proposition där väldigt många och inte minst
            den allmänna debatten satt viktiga spår.
          </note>
          <note>
            Det började med den parlamentariska utredningen
          </note>
          <note>
            Forskning 2000. Den slog fast statens ansvar för grundforskningen
            och markerade att vi efter en tid av mycket kraftiga satsningar
            på tillämpad forskning -
          </note>
          <note>
            inte minst genom forskningsstiftelserna - måste säkra grundforskningens
            starka roll i Sverige. Forskning 2000 slog också fast behovet
            av att stärka resurserna till teknik och naturvetenskap.
          </note>
          <note>
            Parallellt med Forskning 2000 arbetade utredningen God sed i
            forskningen. Den har satt viktiga spår i propositionen, inte minst
            vad gäller deklarationen om lärosätenas ansvar för god forskningssed.
          </note>
          <note>
            Staten har tillsammans med näringslivet genom
          </note>
          <note>
            Industriförbundet och IVA stimulerat till en spännande framtidsanalys
            i den breda studien Teknisk Framsyn. Forskare och praktiker från
            breda områden i samhället har sökt några av de grundbultar som
            kan bidra till ett Sverige i harmonisk tillväxt.
          </note>
          <note>
            Bland de områdens om Teknisk Framsyn särskilt har lyft fram finns
            områden där nya pengar satsas i forskningspropositionen. Det handlar
            om IT, bioteknik, materialteknik, utbildning, men också om vård
            och omvårdnad. De senare är områden som tidigare inte varit lika
            mycket i fokus i den allmänna forskningsdebatten.
          </note>
          <note>
            Lärosätena har gjort stora insatser för att formulera forsknings-
            och kunskapsstrategier. Arbetet har drivits på varje enskilt universitet
            och varje enskild högskola. Det har haft ett dubbelt värde. Det
            har påverkat propositionens utformning och också stärkt det enskilda
            lärosätets möjlighet till profiliering och samverkan med alla.
          </note>
          <note>
            Framgångsrika försök med forskarskolor har satt spår i det förslag
            som nu ligger på riksdagens bord.
          </note>
          <note>
            En gemensamt insikt om vårt ansvar för ekologisk uthållighet
            har satt spår hos oss alla och måste genomsyra det arbete som
            utförs inom alla kunskapsoch forskningsområden.
          </note>
          <note>
            Jag tror inte att jag är orättvis om jag deklarerar att visst
            har Gunnar Goudes och Miljöpartiets envetna bevakning av miljöperspektivet
            under arbetet med propositionen haft betydelse både för medelstilldelningen
            och för markeringar i propositionen.
          </note>
          <note>
            Den forskning som utförs vid universitet och höskolor spelar
            en avgörande roll för Sverige som forskningsnation. Det har varit
            ett begränsat utrymme för stora satsningar under de tuffa sparår
            vi nu har bakom oss. Jag kan ändå vara stolt över att vi kan konstatera
            att de fasta forskningsanslagen har kunnat öka trots det stora
            saneringsarbete samhället har gått igenom. Nu finns det resurser
            att gå vidare. Totalt ökar resurserna för satsning på universitet
            och högskolor med årliga ca 650 miljoner de närmaste åren.
          </note>
          <note>
            Det är mycket pengar.
          </note>
          <note>
            Det svenska forskarsamhället ska präglas av samverkan och förmåga
            till kraftsamlingar. Det kan vi åstadkomma genom att ta vara på
            möjligheter i hela landet. En betydande del av de fasta forskningsresurserna
            avser nya universitet som Karlstad, Örebro och
          </note>
          <note>
            Växjö. De genomför nu mycket kraftiga ökningar på forskningsområdet.
            Antalet professorer har t.ex. mer än fördubblats de senaste åren.
          </note>
          <note>
            Forskningspropositionen innehåller också förslag till förstärkningar
            av fasta forskningsresurser vid övriga högskolor med målet att
            alla lärosäten ska ha möjlighet att utveckla och förstärka sina
            forskningsprofiler och erbjuda sina studenter närkontakt med forskningen.
          </note>
          <note>
            Särskilda pengar satsas på att förstärka de fasta forskningsresurserna
            för humaniora vid de gamla universiteten. Ju svårare framtidsfrågorna
            blir, desto viktigare är det att dagens utveckling är väl förankrad
            i trygg kunskap om frågor som människans historiska arv, filosofi,
            kultur och etik.
          </note>
          <note>
            Fru talman! Propositionen innehåller en kraftig förstärkning
            av rådsresurserna. Det nyinrättade Vetenskapsrådet kommer år 2003
            att disponera ytterligare nästan en halv miljard kronor för satsningar
            på grundforskning. Rådets uppgift är att tillsammans med ämnesråden
            stödja forskning av högsta vetenskapliga kvalitet inom samtliga
            vetenskapsområden.
          </note>
          <note>
            Rådet ska ta ansvar för vissa för hela forskarsamhället gemensamma
            frågor som finansiering av dyrbar vetenskaplig utrustning och
            internationell forskningssamverkan. Rådet har också ansvar för
            att utveckla forskningsinformation och dialog. Kraven ökar när
            nu varje medborgares framtid blir alltmer beroende av forskarsamhällets
            framsteg, och kraven på kloka beslut om hur vi människor ska ta
            vara på forskningens frukter ökar.
          </note>
          <note>
            I resurserna till Vetenskapsrådet finns också särskilda pengar
            till genusforskning. Där spelade tidigare FRN en viktig roll.
            Vetenskapsrådet kommer att en viktig roll för forskningen inom
            enskilda vetenskapsområden. Huvuddelen av pengarna tillförs råden
            utan särskilda anvisningar. Men där finns också medel för att
            kraftsamla kring viktiga framtidsområden.
          </note>
          <note>
            Det handlar om IT, bioteknik, materialteknik, humaniora, vård,
            konst, utbildning och miljö.
          </note>
          <note>
            Låt mig bara nämna några ord om de tre områden som tidigare inte
            uppmärksammats lika mycket som nu.
          </note>
          <note>
            Det gäller först satsningarna på forskning kring utbildning och
            lärande. Här satsas 114 nya miljoner i forskningspropositionen.
            Till det kommer nya pengar till Skolverket. Sveriges möjligheter
            att ge alla medborgare en god utbildning kommer att ha avgörande
            betydelse för våra möjligheter att lyckas som kunskapsnation.
            Då behöver lärarutbildningar och människor på fältet tillgång
            till engagerad och högkvalitativ pedagogisk och didaktisk forskning.
          </note>
          <note>
            Jag är förvånad över att det parti som talar högst och bredast
            om den svenska skolan, Folkpartiet, inte ansett det mödan värt
            att stödja en sådan satsning hos
          </note>
          <note>
            Vetenskapsrådet. Kanske är det så illa med dagens skolpolitik
            hos Folkpartiet att den inte tål att konfronteras med seriösa
            forskares analyser.
          </note>
          <note>
            Sedan gäller det satsningarna på vårdvetenskap.
          </note>
          <note>
            Jag är stolt och glad över att propositionen och betänkandet
            gör påtagliga markeringar av behovet av forskning kring vård och
            omvårdnad både i resurser till Vetenskapsrådet och genom en särskild
            forskarskola. Detta är en tung samhällssektor. Den är inne i så
            svåra omdaningar att forskarsamhällets stöd är nödvändigt.
          </note>
          <note>
            Slutligen gäller det satsningen på konstnärlig utbildning. 20
            miljoner är inte våldsamt mycket pengar.
          </note>
          <note>
            Men det är ett tydligt uttryck för att regeringen har förstått
            den kraft som ligger i samspelet mellan kultur, humaniora och
            de tekniska och medicinska framsteg som görs på olika samhällsområden.
          </note>
          <note>
            De satsningar som görs i betänkandet har dubbla syften. Det första
            är att genom hög kvalitet, profilering, fokusering och samverkan
            öka vår gemensamma kunskap. Det andra är att säkra att Sverige
            både nu och i framtiden har tillgång till engagerade och skickliga
            forskare.
          </note>
          <note>
            Svensk forskning står inför ett generationsskifte.
          </note>
          <note>
            Därför görs rejäla satsningar på en fortsatt utbyggnad av forskarutbildningen.
            Den får stöd av de 16 nya forskarskolor som kommer att spela en
            viktig roll för att stimulera till bättre forskarutbildning, att
            bygga nätverk och fånga upp nya forskarbegåvningar.
          </note>
          <note>
            Lärosätenas ansvar för utbildning och stöd till handledare markeras.
            I betänkandet slås också fast behovet av goda karriärmöjligheter
            för unga forskare.
          </note>
          <note>
            Till rådens uppgifter hör att fördela betydande resurser. År
            2003 finns 110 nya miljoner till rekryteringsanställningar och
            individuella bidrag till framstående unga forskare.
          </note>
          <note>
            Herr talman! Forskningspropositionen ger resurser och inriktningar
            som ska säkra och utveckla Sverige som framstående forskningsnation.
            Forskningsministern, som snart står inför att samordna dialogen
            om EU:s forskningspolitik, kommer säkert mer initierat än jag
            att kunna berätta om det internationella samarbete där Sverige
            är en viktig medaktör.
          </note>
          <note>
            Låt mig därför ägna sista delen av mitt anförande till några
            små påpekanden kring de reservationer som står som alternativ
            till dagens betänkande. Det är ingen enkel uppgift, herr talman.
          </note>
          <note>
            Oppositionen är egentligen bara enig när den skäller på regeringen.
            Sedan spretar det åt alla håll.
          </note>
          <note>
            Moderaterna gör satsningar på ett institute of health till sin
            huvudfråga. Där står det ensamt mot sina övriga borgerliga kolleger.
          </note>
          <note>
            Centern vill minska satsningarna på de äldre lärosätena och göra
            de kraftfulla satsningarna på nya universitet och högskolor ännu
            större.
          </note>
          <note>
            Moderaterna säger nej till varje tanke på att ta någon regional
            hänsyn.
          </note>
          <note>
            Kristdemokraterna vill föra in kraven på kristen etik och västerländsk
            humanism som vägledande för svensk forskning. Alla vi övriga partier
            är eniga om att det är både farligt och dumt. Vad som är värre
            är att Moderaterna t.o.m. säger nej till att lagreglera kraven
            på god forskningssed.
          </note>
          <note>
            Folkpartiet säger nej till Vetenskapsrådets satsning på utbildningsvetenskap,
            medan Kristdemokraterna vill öka anslaget.
          </note>
          <note>
            Herr talman! Man kan nog konstatera att det är tur för svenska
            folket att det har valt den regering det har valt.
          </note>
          <note>
            Herr talman! Riksdagen kan genom att ge anslag och förutsättningar
            på viktiga områden skapa en god grund för svensk forskning. Men
            ingen av oss kan göra jobbet. God forskning handlar om hängivna
            insatser från enskilda forskare som tålmodigt och passionerat
            söker nya sanningar och ifrågasätter gamla. Genom IT och moderna
            kommunikationer har de fått nya möjligheter att kommunicera mellan
            lärosäten och över nationsgränser.
          </note>
          <note>
            Det handlade förr nästan bara om män. Det handlar i dag om kvinnor
            och män som tillsammans som goda kamrater söker sig fram över
            nya fält. Ett vet vi, och det är att deras förmåga till engagemang
            kommer att spela en avgörande roll för allas våra möjligheter
            i framtiden.
          </note>
          <note>
            Herr talman! Hur var det skalden sade? Det är passionen som öppnar
            dörren för de nya framstegen.
          </note>
          <note>
            Det är fantasin som driver våra fabriker. Jag yrkar bifall till
            hemställan i betänkandet.
          </note>
          <note type="speaker">
            Anf. 15 PER BILL (m) replik:
          </note>
          <note>
            Herr talman! Jag skulle vilja ägna replikerna till en av de viktigaste
            frågorna, nämligen doktorandernas situation och doktorandfinansieringen.
          </note>
          <note>
            I Sverige finns i dag någonstans mellan 18 000
          </note>
          <note>
            och 24 000 doktorander. Det är lite beroende på om man räknar
            alla som är inskrivna eller bara dem som är tillräckligt aktiva.
            Vi har redan fått höra i dag att ungefär hälften av dem saknar
            ordentlig finansiering.
          </note>
          <note>
            Man är ute på universitet och högskolor mycket tydliga med att
            det är ett av de stora problemen.
          </note>
          <note>
            Tyvärr står det väldigt lite i forskningspropositionen om detta.
            Däremot handlar ganska många sidor om 400 nya doktorander under
            fem år i de statligt dirigerade forskarskolorna.
          </note>
          <note>
            Hade det inte varit bättre att satsa en del av de här pengarna
            på att se till att det finns en ordentlig finansiering för dem
            som redan finns i systemet? Hade det inte varit bättre att se
            till att de allmänna villkoren för doktorander blir bättre? Hade
            det inte varit tid att titta på de utvärderingar som har gjorts
            av den s.k. doktorandreformen och hur den på många ställen har
            lagt en våt lovikkavante över alltihop?
          </note>
          <note type="speaker">
            Anf. 16 INGER LUNDBERG (s) replik:
          </note>
          <note>
            Herr talman! Syftet med forskarutbildningsreformen var just att
            skapa stabila förutsättningar för doktoranderna. Det var mycket
            starka protester. Socialdemokratin var, vill jag minnas, ensam
            med Centern om att driva igenom reformen. Det blev också protester
            från studenternas sida.
          </note>
          <note>
            Jag träffade för en tid sedan Sveriges Förenade
          </note>
          <note>
            Studentkårer, som sade: Vi är mycket positiva till den här forskarutbildningsreformen.
          </note>
          <note>
            Den är inte färdig än. Det finns saker att göra när det gäller
            finansieringen för de forskarstuderande. De är naturligtvis inte
            nöjda, och det ska de inte vara.
          </note>
          <note>
            Men vi har fått ett stabilare system som säkrar att fler människor
            har möjlighet att snabbt och effektivt gå igenom en forskarutbildning
            och möjlighet att gå och jobba som disputerad forskare.
          </note>
          <note>
            Sverige har ett förhållandevis generöst system på många områden
            för forskarutbildningen. I propositionen tar vi steg vidare genom
            bl.a. de forskarskolor som kommer att finansiera ett mycket stort
            antal doktorander.
          </note>
          <note type="speaker">
            Anf. 17 PER BILL (m) replik:
          </note>
          <note>
            Herr talman! Stabilt men mycket knapert, är väl vad de svenska
            doktoranderna får inrikta sig på de närmaste åren.
          </note>
          <note>
            Jag ser detta som ett problem ur flera synvinklar, men kanske
            framför allt därför att Inger Lundberg säger att det måste gå
            fort. Det är dags att sluta tänka enbart i någon typ av produktionstekniska
            termer! En doktorsavhandling som måste vara färdig på 4,0 år kommer
            i åtta fall av tio, skulle jag gissa, att ha en sämre kvalitet
            än de avhandlingar som läggs fram i dag. Då får reformen inte
            bara till följd att det blir knapert för doktoranderna. Då får
            den också till följd att kvaliteten på de svenska avhandlingarna
            sjunker -
          </note>
          <note>
            visserligen från en hög nivå, men ändå.
          </note>
          <note type="speaker">
            Anf. 18 INGER LUNDBERG (s) replik:
          </note>
          <note>
            Herr talman! Det är oerhört viktigt att vi har hög kvalitet på
            våra doktorsavhandlingar i Sverige. Det är också viktigt att vi
            har en bra utbildning. Det är därför som det i propositionen finns
            förslag om att ställa krav på handledarutbildningen och handledarna.
          </note>
          <note>
            När man under den förra mandatperioden formulerade forskarutbildningsreformen
            var det just mot bakgrund av att så många doktorander fick ett
            för dåligt stöd och en för dålig uppbackning. Viktiga ungdomsår
            och viktig forskning gick förlorade för dem för att de inte i
            inledningen av sitt forskararbete fick den uppbackning och det
            stöd som de behöver.
          </note>
          <note>
            Jag tycker inte alls att det är orimligt att se en fyraårig forskarutbildning
            som grund för forskarna under förutsättning att vi har - och det
            är det vi jobbar för och har kommit långt i Sverige med - en vettig
            grundfinansiering och en bra uppbackning under forskarutbildningen.
          </note>
          <note>
            I propositionen finns kraftfulla satsningar på postdoktorala
            tjänster. Det är inte minst viktigt för de unga människor som
            väljer en forskarutbildning i dag.
          </note>
          <note type="speaker">
            Anf. 19 SOFIA JONSSON (c) replik:
          </note>
          <note>
            Herr talman! Inger Lundberg sade i sitt anförande att hon tycker
            att det är tur att den regering som sitter i dag sitter. Och det
            är det väl kanske - för dem som inte riktigt orkar tänka själva
            eller tycker att det är jobbigt att ha valfrihet. Det är ju så
            regeringen agerar!
          </note>
          <note>
            Den tror sig i själva verket veta bättre än människor gör själva.
            De kan själva agera, och vet själva hur de har det i sina familjer
            när det gäller maxtaxan eller skolan t.ex. Det gäller också forskningen,
            som här, och forskarskolor, som jag ska komma in på nu.
          </note>
          <note>
            Jag tycker att forskarskolor är en bra idé. Men jag tycker inte
            att sättet man gör det på är bra, med den centraliserade tanke
            och den oerhörda nonchalans som man visar universitet och högskolor
            runtom i landet. Från centralt håll och på förutbestämt sätt säger
            man: Den och den skolan och ni ska göra det här, och du ska göra
            det här osv. Sedan får ni som inte får något tilldelat vara med
            vid sidan om och fundera på hur ni kan vara med, och hur de som
            ska gå i forskarskolan ska göra osv.
          </note>
          <note>
            Hur fungerar egentligen detta dubbla budskap?
          </note>
          <note>
            Inger Lundberg sade också att det är viktigt att stärka de enskilda
            högskolornas och universitetens lika möjligheter och den frihet
            som de har. Hur går egentligen de här två sakerna ihop, Inger
            Lundberg?
          </note>
          <note type="speaker">
            Anf. 20 INGER LUNDBERG (s) replik:
          </note>
          <note>
            Herr talman! De forskarskolor som nu föreslås i forskningspropositionen
            har sin grund i de forskningsstrategier och det arbete som gjorts
            ute på de enskilda lärosätena.
          </note>
          <note>
            Det är riktigt att det finns en mycket tydlig politisk markering
            i det. Den tydliga och mycket starka politiska markering som vi
            vill göra från majoritetens sida gäller behovet av samverkan mellan
            olika lärosäten. Vi har en decentraliserad organisation i Sverige.
            Där är Centern och socialdemokratin överens om värdet av att ha
            forskande lärosäten i hela landet.
          </note>
          <note>
            Samtidigt är ju Sverige en relativt liten forskningsnation, och
            därför är det viktigt att vi hittar möjligheter för lärosätena
            att samverka. På många punkter är samarbetet bra, men det behöver
            stimuleras oerhört mycket mer. Här ger forskarskolorna på strategiska
            områden utifrån de förslag som har lagts fram av de enskilda lärosätena
            i sina forskningsstrategier en mycket stor möjlighet. De ger möjlighet
            både till en bättre forskarutbildning och fler forskarutbildade
            och till bra samverkan med hög kvalitet på alla lärosäten i landet.
            Är det inte tur att detta förslag har lagts fram, Sofia Jonsson?
          </note>
          <note type="speaker">
            Anf. 21 SOFIA JONSSON (c) replik:
          </note>
          <note>
            Herr talman! Jag tycker att förslagen om att vi ska stärka friheten
            och ge större resurser till högskolorna och universiteten runtom
            i landet är bra. Enligt de förslagen är friheten stor. Men det
            är den inte med majoritetens förslag i propositionen. Man går
            inte alls den vägen, utan man gör precis tvärtom. Har inte
          </note>
          <note>
            Inger Lundberg lyssnat på vad man bl.a. från Örebro universitet
            har sagt både om propositionen och om forskarskolorna? Man är
            starkt kritisk. Man funderar på hur man ska kunna ha lika möjligheter
            och rättigheter och ett bra inflytande på de forskarskolor som
            kommer till stånd.
          </note>
          <note>
            Per Bill var inne på en annan fråga och diskuterade den: Vad
            händer med det fåtal - för det är bara ett fåtal - studenter som
            får möjlighet att gå i de här skolorna? Hur ska vi stärka resten
            - alla de doktorander som finns?
          </note>
          <note>
            Centerpartiet har lagt mycket pengar till forskningen runtom
            på landets högskolor och universitet, men också till att stärka
            doktoranderna och till fler doktorandtjänster. När ska Socialdemokraterna
            ta det steget?
          </note>
          <note type="speaker">
            Anf. 22 INGER LUNDBERG (s) replik:
          </note>
          <note>
            Herr talman! Socialdemokratin gör med samarbetspartierna en kraftfull
            satsning på forskning och forskarutbildning och på lärosätena
            i propositionen.
          </note>
          <note>
            Det vet Sofia Jonsson.
          </note>
          <note>
            När det gäller frågan om forskarskolor och de nya universiteten
            har regeringen valt att inte lägga ut enskilda forskarskolor eller
            värdskap för dessa på de nya universiteten. I stället - och det
            vet Sofia Jonsson också - görs en mycket kraftfull ökning under
            en fyraårsperiod av de fasta forskningsanslagen för de nya universiteten.
            Det ger dem möjlighet att själva välja. De kan välja modellen
            med forskarskolor med nätverk eller om de i första hand vill bygga
            upp andra former av nätverk. De står i en situation nu där det
            krävs oerhört mycket kreativitet, nytänkande och profilering från
            deras sida. Jag tror därför att denna bedömning har varit riktig.
          </note>
          <note type="speaker">
            Anf. 23 ULF NILSSON (fp) replik:
          </note>
          <note>
            Herr talman! Inger Lundberg gav en ganska bra översikt över de
            utredningar vi har haft. Hon uppehöll sig, tror jag, flera minuter
            vid Forskning 2000.
          </note>
          <note>
            Det enda intressanta som Inger Lundberg glömde att säga var att
            idéerna i Forskning 2000 går i en helt annan riktning än det beslut
            vi fattar i dag. Forskning
          </note>
          <note>
            2000 betonade ju universitetens frihet, den fria grundforskningens
            betydelse. Det vi ser i beslutet i dag är att de pengar som fakulteterna
            själva disponerar över minskar, att regeringen på olika nivåer
            går in och styr forskarskolor. Ibland går man väldigt långt och
            talar om pengar till assistenttjänster etc. Man kan nästan säga
            att regeringen då beter sig närmast som en institutionsstyrelse
            eller fakultetsnämnd, så det vi beslutar om i dag går i totalt
            motsatt riktning jämfört med den frihet som Forskning 2000 talade
            om.
          </note>
          <note>
            Över huvud taget, herr talman, har vi under ungefär 8-10 år,
            kanske mindre än 8 år, bevittnat ett antal steg som minskar universitetens
            autonomi. Vi har sett hur man har placerat politiskt tillsatta
            personer i stiftelser och politiskt tillsatta nyckelpersoner i
            forskningsråd och nu i ämnesråd. Och den här utvecklingen fortsätter
            med det här beslutet.
          </note>
          <note>
            Avslutningsvis, herr talman, gjorde Inger Lundberg ett stort
            nummer av att Folkpartiet tar bort 20
          </note>
          <note>
            miljoner till utbildningspolitik. Det är ju för att vi tycker
            att ämnesråden ska ha mer att bestämma över.
          </note>
          <note>
            I vårt budgetförslag ger vi 500 miljoner mer till forskning än
            vad regeringen gör. Det blir mycket mer utbildningspolitisk forskning
            av de resurser som
          </note>
          <note>
            Folkpartiet föreslår än av det regeringen har.
          </note>
          <note type="speaker">
            Anf. 24 INGER LUNDBERG (s) replik:
          </note>
          <note>
            Herr talman! Det är möjligt att Ulf Nilsson har rätt när det
            gäller utbildningspolitiken ute på fakulteterna.
          </note>
          <note>
            Men Ulf Nilsson vet precis lika väl som alla andra i utbildningsutskottet
            att det har varit viktigt att verkligen göra en fokusering på
            utbildningsvetenskap. Han vet att vi trots mycket stora forskningsanslag
            på lärosätena har en försvinnande liten strimma av utbildningsvetenskaplig
            forskning. Det är absolut nödvändigt att vi får en kraftfull ökning
            av den pedagogiska och didaktiska forskningen.
          </note>
          <note>
            Sedan, Ulf Nilsson, till Forskning 2000. Grundforskningens viktiga
            roll har en direkt koppling till den grundsyn som fanns i Forskning
            2000, och även till synen på naturvetenskap som jag nämnde tidigare.
          </note>
          <note>
            Men det är också så att Forskning 2000 har varit föremål för
            remissbehandling. Det fanns förslag i
          </note>
          <note>
            Forskning 2000 som vi har tagit avstånd från, t.ex.
          </note>
          <note>
            förslaget om att inte stå fast vid den tredje uppgiften vid lärosätena.
          </note>
          <note>
            Det är som jag sade tidigare inspiration och diskussion från
            mycket breda kretsar på lärosätena och i den allmänna debatten
            som har lett fram till den forskningsproposition som nu föreligger.
          </note>
          <note type="speaker">
            Anf. 25 ULF NILSSON (fp) replik:
          </note>
          <note>
            Herr talman! Det verkar ändå nästan som om Inger Lundberg och
            jag är överens om att är det någon riktning vi kan se med det
            här beslutet så är det att de beslut som universitet och forskare
            fattar själva minskar. Och det är ju bra att vi är överens om
            det. Men det stämmer inte med vad Forskning 2000 en gång tänkte.
          </note>
          <note>
            Jag tycker att vi borde vända riktning. De medel som universitet
            och högskolor bestämmer över själva ska i stället öka. De medel
            som Vetenskapsrådet får ska i så stor utsträckning som möjligt
            befrias från politisk öronmärkning.
          </note>
          <note type="speaker">
            Anf. 26 INGER LUNDBERG (s) replik:
          </note>
          <note>
            Herr talman! Det här är struntprat, Ulf Nilsson.
          </note>
          <note>
            De fasta forskningsanslagen ökar ute på lärosätena, och det vet
            Ulf Nilsson.
          </note>
          <note>
            Däremot är en relativt stor andel av de nya pengarna riktade
            till Vetenskapsrådet. Men Ulf Nilsson vet också att Vetenskapsrådet
            är ett råd där forskarna har majoritet och där grundforskningen
            står i fokus. Vi får icke någon minskning av de resurser som man
            på lärosätena har att besluta om, tvärtom. Man förstärker de fasta
            forskningsresurserna med denna forskningsproposition.
          </note>
          <note type="speaker">
            Anf. 27 YVONNE ANDERSSON (kd) replik:
          </note>
          <note>
            Herr talman! Jag tror att min replik kommer alldeles lägligt.
            Jag hade hoppats att Inger Lundberg tillika med några av oss andra
            hade dragit nytta av beräkningar som har gjorts av vår personal
            på utbildningsutskottets kansli.
          </note>
          <note>
            Vi kan mycket väl följa penningströmmarna från den gamla organisationen
            till den nya och se att med de löneförändringar som har skett
            är det inte så mycket av en ökning. Det måste väl ändå vara ett
            etiskt problem för Socialdemokraterna och stödpartierna att man
            så kraftfullt går ut i pressmeddelanden och i andra lägen och
            talar om denna jätteökning som har skett samtidigt som man kanske
            inte har förhört sig om hur löneförhandlingarna har utvecklats
            och om att medlen som lärosätena får är inkluderade löneuppräkningar.
            Vi kan ju räkna om en hel del av de poster ni talar om, och då
            är det inte mer än 2,1-
          </note>
          <note>
            2,2 % löneuppräkning. Och man räknar ju med 2,5-
          </note>
          <note>
            3 % i många fall.
          </note>
          <note>
            Jag kan dessutom säga att det enbart är utbildningsvetenskaplig
            forskning, pengar för dyrbar vetenskaplig utrustning och övrig
            forskningsfinansiering som har fått tillskott.
          </note>
          <note>
            Det här tycker jag är viktigt när man går ut brett och säger
            att det har blivit så oerhört mycket mer pengar. Mina erfarenheter
            när jag har varit ute på lärosätena är inte att man jublar över
            forskningspropositionen rakt över. I stället undrar man över hur
            regeringen har tänkt sig att man ska överleva på de olika lärosätena
            med andra kostnader som inkluderas.
          </note>
          <note>
            Hur ser ni på detta? Jag tycker att det är ett etiskt problem
            att man går ut oerhört starkt med någonting som folk sedan kommer
            att uppleva som: Vad var det egentligen vi fick?
          </note>
          <note type="speaker">
            Anf. 28 INGER LUNDBERG (s) replik:
          </note>
          <note>
            Herr talman! Som gammal kommunalpolitiker måste jag säga att
            den dag som man ute på en enskild institution jublar över politikernas
            satsning på nya pengar finns det anledning att vara lite orolig.
            Självfallet är det så att det kommer att vara och är knappt om
            pengar. Men det görs här viktiga nysatsningar.
          </note>
          <note>
            Sedan vill jag säga till Yvonne Andersson att vi inte har påstått
            att det är någon gigantisk ökning. Men
          </note>
          <note>
            1,3 miljarder under den här perioden är mycket pengar och ger
            förutsättningar för viktiga satsningar på viktiga områden. Sedan
            tror jag att det är viktigt,
          </note>
          <note>
            Yvonne Andersson, att inte blanda ihop å enda sidan uppräkningen
            2001 i budgeten, å andra sidan de totala volymökningar som sker
            fram till 2003.
          </note>
          <note type="speaker">
            Anf. 29 YVONNE ANDERSSON (kd) replik:
          </note>
          <note>
            Herr talman! Jag tycker att det är lite dråpligt med uppräkningar
            hit eller dit. Kvar finns att ett visst antal kronor går till
            ett lärosäte. Från de pengar som man reellt kan använda till forskning
            måste man ändå ta bort de pengar som går till löner. Det säger
            väl sig självt.
          </note>
          <note>
            När vi talar om forskningssatsningar talar jag om det man faktiskt
            kan forska på. Den delen har inte ökat på det sättet.
          </note>
          <note>
            Jag tycker också att det är viktigt att lite ödmjukt tala om
            att i realiteten har man inte ifrån vare sig riksdagen eller regeringen
            kunnat följa penningströmmarna i svensk forskning eftersom de
            har varit väldigt disparata och finns på olika sätt. Men om man
            följer det som har kommit från olika råd osv. in i den nya organisationen
            som ni har beslutat om kommer det ju att synas hur mycket som
            i realiteten är en ökning. Det sker en förändring i svensk forskning.
          </note>
          <note>
            Det tycker jag är renhårigt att säga. Det finns några områden
            där de reella pengarna blir en viss ökning.
          </note>
          <note>
            Det finns andra områden där det sker förändringar i styrningen.
            Men denna mastodonta utveckling när det gäller medicinsk omvårdnad,
            humanistisk, samhällsvetenskaplig och teknisk forskning och allt
            som det talas om på olika sätt är inte i realiteten sann, enligt
            min mening.
          </note>
          <note type="speaker">
            Anf. 30 INGER LUNDBERG (s) replik:
          </note>
          <note>
            Herr talman! Yvonne Andersson har alldeles rätt i att vi har
            haft en splittrad forskningsorganisation i
          </note>
          <note>
            Sverige. Det var ju därför som regeringen i våras lade fram en
            proposition om en ny myndighetsorganisation.
          </note>
          <note>
            Då vill jag minnas att Kristdemokraterna, Centern och Folkpartiet
            motarbetade den. I dag har jag uppfattat att era tre partier har
            accepterat och ser positivt på den organisation med Vetenskapsrådet
            som vi har i dag.
          </note>
          <note>
            Den kommer att ge större möjlighet till kraftsamling och fokusering,
            och säkert också överblick. Den kanske inte blir lika svår att
            hantera från lärosäten och enskilda forskares sida. Det ligger
            naturligtvis också en kvalitet, en viktig sådan, i att det finns
            många aktörer. Det gör det, genom stiftelserna, vår samverkan
            i EU:s sjätte ramprogram etc.
          </note>
          <note type="speaker">
            Anf. 31 GUNNAR GOUDE (mp):
          </note>
          <note>
            Herr talman! Många av de tidigare talarna har sagt att det är
            en efterlängtad proposition. Det är ett stort steg som tas när
            det gäller finansiering av svensk forskning. Vi får en ny organisation
            för finansieringen. Min uppfattning är att många av de problem
            som fanns med den gamla organisationen har lösts. Mycket av styrningen
            av medlen ligger i organisationens struktur. Jag skulle vilja
            säga några ord om de stora fördelarna med den nya organisationen.
          </note>
          <note>
            Vi kan påminna oss hur den gamla organisationen såg ut och hur
            den har vuxit fram. Vi började någon gång på 60-talet, då utbyggnaden
            av svensk forskning hade sin start. Sedan har den successivt byggts
            på, så att Sverige nu är en av de främsta nationerna i världen
            när det gäller satsningar på forskning.
          </note>
          <note>
            Utbyggnaden skedde i små steg. Vi gjorde satsningar inom olika
            områden av den tillämpade forskningen. Det var skolforskning och
            arbetslivsforskning. Man startade särskilda små råd eller organisationer
            som delade ut pengar till forskare som arbetade med arbetsmiljö,
            kommunikationsforskning, trafiksäkerhet osv. Det ledde till en
            mycket splittrad organisation för finansiering. Den var splittrad
            på en mängd olika tillämpningsområden. Det ledde också till att
            grundforskningen kom på efterkälken.
          </note>
          <note>
            Den snabba utbyggnaden av tillämpad forskning hade inte full
            motsvarighet när det gäller grundforskningen. Det var en farlig
            utveckling. Den ledde till en risk för att grundforskningen inom
            vissa sektorer skulle halka efter och framför allt för att forskarutbildningen
            inte höll den takt som krävdes för att den tillämpade forskningen
            skulle få en bra utveckling med god kvalitet. Forskarutbildning
            sker som regel inom grundforskningens ram.
          </note>
          <note>
            Det fanns två problem när arbetet på den nya organisationen för
            finansiering tog fart. Det ena var en obalans mellan grundforskning
            och tillämpad forskning. Det andra problemet var en splittrad,
            otydlig och kanske inte alldeles effektiv organisation för finansiering
            av tillämpad forskning.
          </note>
          <note>
            Med det nya systemet har vi fått en tydlig struktur. Vetenskapsrådet
            har fått uppgiften att finansiera grundforskningen. Det är en
            fördel för regering och riksdag, när pengarna ska styras ut, att
            vi har ett tydligt mål för grundforskningen. Vetenskapsrådet har
            ansvaret. En majoritet i styrelsen är forskare, vilket borgar
            för att grundforskningens kvalitet kan komma att utvecklas på
            ett riktigt sätt framöver. Vi har också de tre ämnesråden inom
            Vetenskapsrådet, tidigare forskningsråd, för områdena humaniorasamhällsvetenskap,
            naturvetenskap-teknik och medicin.
          </note>
          <note>
            I den tillämpade forskningen samlas flera av de små råden. Man
            samlade kraften i två forskningsråd för tillämpad forskning, med
            en bra fokusering på de två områden som i t.ex. regeringsdeklarationen
            har angivits som viktiga för utvecklingen av det svenska samhället.
            Man talar ju om en utveckling mot ett socialt och ekologiskt långsiktigt
            hållbart samhälle.
          </note>
          <note>
            Vi har fått ett forskningsråd med tonvikten på de sociala frågorna
            och ett forskningsråd med tonvikten på miljöfrågor, ekologiska
            frågor. Det är en enkel och tydlig struktur. När vi nu fattar
            beslut om hur pengarna ska gå ut till forskningen leds de tydligt
            till grundforskningen och till två väsentliga områden för tilllämpad
            forskning.
          </note>
          <note>
            Miljöforskningen är speciellt intressant ur Miljöpartiets synvinkel.
            Den hittar vi i ett av tillämpningsområdena. Den finns naturligtvis
            också med i grundforskningsproblematiken. Vi är nöjda med satsningen
            på miljöforskning. Vi tycker att vi har fått bra gehör för de
            problemen. Det har inte alls varit någon stridsfråga.
          </note>
          <note>
            Miljöpartiet står bakom budgetförslaget i dess helhet, eftersom
            vi har samverkat med regeringen på den punkten, och naturligtvis
            också forskningsbudgeten. När det gäller forskningspropositionen
            har vi i högsta grad varit med i samverkan. Det samarbetet har
            skett på ett fruktbart sätt, tillsammans med Vänsterpartiet och
            regeringen.
          </note>
          <note>
            Nu har vi en bra struktur. Samtliga borgerliga partier har sagt
            att Vetenskapsrådet skulle vara en hårt styrande instans. Per
            Bill nämnde att rådet styrde varje krona till forskningen. Det
            är inte alls vad som står i förslaget i forskningspropositionen.
            Tvärtom betonas hela tiden forskningens frihet. Forskarna är i
            majoritet. Dessutom delar riksdagen ut pengar direkt till de tre
            ämnesråden. Dem ska inte Vetenskapsrådet dela ut. Däremot är det
            viktigt att Vetenskapsrådet behåller en del pengar för att kunna
            göra insatser av övergripande karaktär, för att få tvärvetenskaplig
            forskning att fungera på ett bra sätt. Det är precis samma organisation
            som vi i riksdagen tidigare har beslutat om ska gälla ute på universiteten,
            när vi delar ut pengar till vetenskapsområdena. Då kan universitetets
            styrelse behålla en viss procent för att göra insatser som gynnar
            tvärvetenskaplig forskning. Det är oerhört viktigt. En allt större
            del av forskningen får en tvärvetenskaplig eller mångvetenskaplig
            karaktär.
          </note>
          <note>
            Det är ett bra förslag och ett steg i rätt riktning. Vi ser också
            att det har skett förstärkningar på samtliga områden. Ingen har
            sagt att det är försvagningar. Från oppositionens sida talar man
            naturligtvis om att förstärkningarna inte är tillräckligt stora.
            Det ska man väl göra.
          </note>
          <note>
            Ramen har vi tagit i vårbudgeten, så den var given. Nu handlar
            det om fördelningen inom ramen.
          </note>
          <note>
            Det är inte rätta tillfället att diskutera ramens storlek.
          </note>
          <note>
            Det är två andra frågor som är de stora problemen.
          </note>
          <note>
            Ingen har berört dem. Jag kan kort beröra dem. Det gäller de
            pengar för finansiering av forskning som vi inte disponerar i
            riksdagen eller regeringen. Det är en mycket stor del av forskningsresurserna
            i landet. Jag tänker på stiftelsepengarna, löntagarfondsstiftelserna.
          </note>
          <note>
            De sågs under förra mandatperioden som ett stort problem. Den
            andra delen är EU-medlen. Tillsammans utgör de medel som är betydligt
            större än det som totalt sett delas ut av samtliga forskningsråd.
          </note>
          <note>
            EU-medlen t.ex. ligger i storleksordningen 2 miljarder, varav
            hälften går till näringslivet. Det kan jämföras med Vetenskapsrådets
            1,7 miljarder.
          </note>
          <note>
            Jag kan kort säga när det gäller stiftelserna att samarbetet
            med de forskningsråd som har funnits tidigare har varit mycket
            gott. Det har utvecklats på ett bra sätt. Man kan säga att stiftelserna
            genom den här samverkan har inordnats i den svenska forskningspolitiken,
            har en naturlig plats där och en tydlig funktion - även om vi
            inte kan hantera den direkt från riksdagen, vilket jag tycker
            hade varit en fördel om vi hade gjort. Den utvecklingen har varit
            gynnsammare än vad vi som har varit skeptiska mot det kanske kunde
            tro.
          </note>
          <note>
            När det gäller EU-pengarna är det däremot ett stort problem.
            Ni vet att det ska ske en motprestation av den som tar emot pengar
            från EU. Låt oss säga att
          </note>
          <note>
            Uppsala universitet får 100 miljoner. Då ska man alltså själv
            skaka fram 100 miljoner från någon finansiär i Sverige. Universitetet
            självt lär knappast orka med det. Dessutom är EU den enda organisation
            som är befriad från de administrativa kostnaderna.
          </note>
          <note>
            "Befriad" är inte rätta ordet, för de säger helt enkelt att de
            inte ställer upp på att betala administrativa kostnader. De 18
            % som vi nu kommer att besluta ska gälla för overhead-kostnaderna
            betalar inte EU, inte heller lokalkostnaderna. Säg att vi lägger
            till 7 % för lokalkostnaderna, vilket är i underkant, blir det
            25 %.
          </note>
          <note>
            Detta betyder att om Uppsala universitet får 100
          </note>
          <note>
            miljoner ska man skaka fram ytterligare 100 miljoner från någon
            annan bidragsgivare. Därtill kommer 25 %
          </note>
          <note>
            av 200 miljoner, som är 50 miljoner. Det är då 150
          </note>
          <note>
            miljoner som ska skakas fram för varje 100 miljoner som man får
            in. Det är klart att det är ett oerhört ingrepp när det gäller
            styrningen av svensk forskning.
          </note>
          <note>
            Forskarna söker bidrag i EU, och man bestämmer nere i Bryssel,
            beroende på vilka områden som har prioriterats och vad som kan
            sökas, vem som får anslagen. Det ligger alltså utanför det som
            direkt kan styras från forskningsråden. Vetenskapsrådet och forskningsråden
            har ingen direkt påverkan.
          </note>
          <note>
            Jag tror att det skulle löna sig om man ägnade större intresse
            åt hur man ska organisera den EU-
          </note>
          <note>
            finansierade forskningen. Det är alltså en mycket stor del av
            pengarna det handlar om. Jag ser det som nästa steg att det blir
            en bra styrning från svenskt håll när det gäller t.ex. ansökningarna:
            att underlätta ansökningarna inom vissa områden, gå samman och
            kraftsamla och få en lösning på det problemet.
          </note>
          <note>
            Jag hade tänkt att inte gå in på några detaljer i propositionen
            - det är så många som har gjort det. Vi i Miljöpartiet har alltså
            varit med i utarbetandet av det här förslaget och står helt bakom
            det. Vi tror att det är ett bra förslag. Det ska bli spännande
            att se hur forskningsråden och Vetenskapsrådet nu kommer att hantera
            de nya resurserna. Friheten är stor, som sagt var, och vi kan
            gissa att det kommer att bli en bra utveckling framöver.
          </note>
          <note>
            (forts.)
          </note>
          <note>
            Ajournering
          </note>
          <note>
            Kammaren beslutade kl. 11.43 på förslag av förste vice talmannen
            att ajournera förhandlingarna till kl. 13.00.
          </note>
          <note>
            Återupptagna förhandlingar
          </note>
          <note>
            Förhandlingarna återupptogs kl. 13.00.
          </note>
          <note>
            6 § (forts.) Forskningspolitik, utbildning och universitetsforskning
            samt studiestöd (forts. UbU6,
          </note>
          <note>
            UbU1 och UbU2)
          </note>
          <note type="speaker">
            Anf. 32 PER BILL (m) replik:
          </note>
          <note>
            Fru talman! Jag skulle vilja ställa samma fråga till
          </note>
          <note>
            Gunnar Goude från Miljöpartiet som jag ställde till
          </note>
          <note>
            Vänsterpartiet: Vilka avtryck är just miljöpartistiska?
          </note>
          <note>
            Namnvägen kan man gissa en del av dem men det vore bra att få
            lite mer detaljer.
          </note>
          <note>
            Sedan vill jag ta upp en annan sak som förvånar mig lite grann.
            Normalt brukar Miljöpartiet förknippas med decentralisering och
            beslut på lägsta nivå.
          </note>
          <note>
            Därför vore det spännande att höra en förklaring till att ni
            har gått med på den centralistiska överbyggnaden i Vetenskapsrådet.
          </note>
          <note>
            Vidare måste jag få lägga till en detalj. Kanske skulle jag ha
            sagt att ni mörkade varje krona. Alla pengarna till Vetenskapsrådet
            och dess underavdelningar saknades ju i forskningspropositionen.
            Det var först i samband med en skrivelse som vi fick veta något
            om vart de här pengarna ska gå, men bara preliminärt om vart de
            ska gå under år 2001.
          </note>
          <note type="speaker">
            Anf. 33 GUNNAR GOUDE (mp) replik:
          </note>
          <note>
            Fru talman! Detta med decentralisering är kanske den viktigaste
            invändningen från ert håll. Jag har hört det där flera gånger
            och tycker att det inte alls stämmer med verkligheten att vi har
            centraliserat det hela.
          </note>
          <note>
            I stället ges en mycket stor frihet till Vetenskapsrådets styrelse
            att själv bestämma hur forskningsmedlen ska hanteras på den nivån.
            När det gäller ämnesråden kommer pengarna direkt från riksdagen.
            Meningen är inte att Vetenskapsrådet ska fördela pengarna på ämnesråden.
            De är också självständiga med sina självständiga styrelser, med
            forskare i majoritet.
          </note>
          <note>
            Jag tycker alltså att förslaget faktiskt genomsyras av just en
            decentralisering, i den bemärkelsen att forskarsamhället har det
            avgörande inflytandet över hur medlen ska användas.
          </note>
          <note>
            Se den tabell som kommit i efterhand - som jag betraktar som
            ett olycksfall i arbetet - mer som ett resultat av tryckfelsnisse!
            Självklart ska riksdagen bestämma just hur mycket medel som ska
            gå till olika ämnesråden. Det tror jag är rätt så klart. Naturligtvis
            finns ingen bakomliggande tanke på att försöka mörka.
          </note>
          <note>
            När det gäller miljöfrågorna ska jag inte gå in på vad som är
            miljöpartistiskt. Det var i stor enighet som forskningspropositionen
            togs fram. Vi kan väl glädjas över ett kraftigt miljöstöd i den.
            Samtliga partier står bakom det så vi har inte haft någon strid
            i de frågorna. 500-600 miljoner kronor går alltså till svensk
            miljöforskning. Dessutom kommer 70 miljoner från
          </note>
          <note>
            EU. Det är alltså en bra täckning av behovet när det gäller miljöforskning
            i Sverige. Det ska alla tre partierna ha äran av men det är klart
            att det gläder Miljöpartiet.
          </note>
          <note type="speaker">
            Anf. 34 PER BILL (m) replik:
          </note>
          <note>
            Fru talman! Jag blev lite förvånad över överbyggnaden när det
            gäller Vetenskapsrådet. Det blir ju ett fåtal byråkrater eller
            f.d. politiker eller någon enstaka forskare som då har en oerhörd
            makt över mycket pengar.
          </note>
          <note>
            Jag trodde att Miljöpartiet och Moderaterna var relativt överens
            om vikten av att ha en mångfald av forskningsfinansiärer utan
            att gå till den extrem som fanns tidigare när vi väl var väldigt
            överens över alla blockgränser om att vi hade en plottrig forskningsfinansiering.
            Det förvånar mig alltså lite grann att
          </note>
          <note>
            Gunnar Goude så enkelt och så frivilligt släpper ifrån sig nästan
            2 miljarder kronor till några få forskningsbyråkrater.
          </note>
          <note>
            Gunnar Goude måste ha en viss respekt för oss i minoriteten.
            När vi läser propositionen finner vi inte att det, trots att det
            rör sig om ungefär 2 miljarder, sägs ett enda ord om den saken,
            medan det finns mycket tydliga hänvisningar till anslag om 3 miljoner
            kronor. Således är det inte konstigt att vi blir oroade.
          </note>
          <note>
            Ska alltihop läggas i en klump hos Vetenskapsrådet?
          </note>
          <note>
            Hur mycket ska ligga centralt och hur mycket ska ligga på de
            olika underråden? Om det här fick vi inte veta någonting. Tyvärr
            är skrivelsen också mycket oklar om hur mycket som ska ligga centralt
            och hur mycket som ska ligga nere hos de enskilda ämnesråden.
          </note>
          <note type="speaker">
            Anf. 35 GUNNAR GOUDE (mp) replik:
          </note>
          <note>
            Fru talman! Jag tycker fortfarande att frågan om decentralisering
            är lite allvarlig. Naturligtvis är det en missuppfattning på den
            punkten. Det är inte alls ett fåtal byråkrater som ska styra Vetenskapsrådet,
            utan i styrelsen finns en mycket stark majoritet av forskare som
            väljs via elektorsförsamlingar ute på universitet och högskolor.
            Jag tror inte att de på något sätt tänker sig att börja agera
            som ett slags byråkrater i det sammanhanget, utan de kommer väl
            att ta sitt ansvar och arbeta för forskningens bästa - som man
            gjort tidigare också i forskningsråden. Det finns alltså en god
            svensk tradition på området.
          </note>
          <note>
            Detta med missen med tabellen är något som jag bara kan lite
            utifrån. Jag vet inte i detalj hur tabellen kom till, utan jag
            konstaterar bara att den kom efter det att propositionen hade
            lagts fram. Delvis berodde det nog på att vi hade ett väldigt
            trängt läge när forskningspropositionen lades fram parallellt
            med statsbudgeten. Det var mycket siffror i svang. En del kom
            via forskningspropositionen och arbetet på departementet och en
            del kom via centrala förhandlingar. Per Bill vet mycket väl att
            det är ytterst ont om tid och ett pressat läge i sådana sammanhang.
            Att ge sken av att vi försökte mörka på den punkten tycker jag
            är att göra en lite felaktig vinkling. Det känns faktiskt inte
            riktigt ärligt.
          </note>
          <note type="speaker">
            Anf. 36 SOFIA JONSSON (c) replik:
          </note>
          <note>
            Fru talman! Gunnar Goude sade att det rådde stor enighet i diskussionen
            och när propositionen och betänkandet om forskningspolitiken sedan
            lades fram, och det kan ju vara sant. Detsamma sades om kommittén
            Forskning 2000, där Gunnar Goude också satt med. Man var väldigt
            sams och överens om hur viktigt det är med forskningens frihet,
            med mångfald och med stora och starka fasta forskningsresurser
            till högskolorna och universiteten. Men jag menar att det blir
            en konflikt däremellan. Hur ser Gunnar Goude på att man var så
            överens i kommittén Forskning 2000 -
          </note>
          <note>
            där Gunnar Goude, som sagt, också satt med - och den, som jag
            ser det, ganska stora förändringen i och med den proposition som
            vi nu har att behandla?
          </note>
          <note type="speaker">
            Anf. 37 GUNNAR GOUDE (mp) replik:
          </note>
          <note>
            Fru talman! Jag tror att det viktiga med kommittén Forskning
            2000 var att man väldigt tydligt förde fram att det är angeläget
            att ha en forskning som utvecklas under största möjliga frihet.
            Vad som ständigt stod på dagordningen i den kommittén var frågan
            om hur vi skapar kreativa miljöer.
          </note>
          <note>
            Däremot gick man inte i detalj in på förslaget om hur organisationen
            skulle se ut. Den saken kom ju sedan en annan kommitté att arbeta
            med. Jag tror att den organisation som vi nu har mycket väl kan
            fånga upp det som Forskning 2000 höll fram som så viktigt, nämligen
            forskningens frihet - att det är forskarna som ska styra valet
            av forskningsprojekt osv., att grundforskningen får en fast karaktär
            och att man inte från riksdag och regering börjar försöka pilla
            och styra valet av forskningsprojekt. Detta ligger alltså på
          </note>
          <note>
            Vetenskapsrådet och på de två forskningsråd som har forskarmajoritet
            ute. Vidare går pengar direkt ut till universiteten och vetenskapsområden
            där vi inte heller pillar i det hela, utan det är universiteten
            som har bestämmanderätten. Jag tycker att decentraliseringen där
            och forskningens frihet återspeglas i förslaget.
          </note>
          <note type="speaker">
            Anf. 38 SOFIA JONSSON (c) replik:
          </note>
          <note>
            Fru talman! Jag håller inte riktigt med Gunnar
          </note>
          <note>
            Goude i den frågan. Han talar om de kreativa miljöerna som en
            av de viktigaste aspekterna. Jag ser inte riktigt att det förslag
            som vi har framför oss speglar det eller ger de möjligheterna.
            Vi kan se att de fasta forskningsresurserna inte är tillräckliga,
            att man för en politik där vi ska bestämma centralt hur t.ex.
            forskarskolor ska byggas upp, att man styr skolorna på ett helt
            annat sätt än man har gjort tidigare.
          </note>
          <note>
            En annan sak som Miljöpartiet och Gunnar Goude har varit inne
            på tidigare är hur vi ska utveckla doktorandtjänsterna och stimulera
            forskarmiljöerna för att få fram yngre forskare som kan få en
            riktig tjänst som doktorand.
          </note>
          <note>
            Anser Gunnar Goude att de diskussionerna är tillfredsställande
            med det förslag som vi har nu, eller anser Miljöpartiet att man
            skulle kunna utveckla detta vad gäller doktorandtjänsterna och
            resurser till det framöver?
          </note>
          <note type="speaker">
            Anf. 39 GUNNAR GOUDE (mp) replik:
          </note>
          <note>
            Fru talman! När det gäller doktorandtjänsterna är det lite lustigt.
            Vi är kolossalt eniga om argumenten.
          </note>
          <note>
            Vi talar för forskningens frihet, kreativa miljöer osv.
          </note>
          <note>
            Vi har en organisation som vi alla är överens om i varje fall
            inte kan lägga något hinder för att få just det som vi önskar.
            Frågan är då om resurserna är tillräckligt stora för att man ska
            få en utveckling som går tillräckligt snabbt då det gäller t.ex.
            doktorandtjänsterna. Där har man uttalat tydligt i forskningspropositionen
            från regeringen att man avser att bygga ut antalet doktorandtjänster
            framöver i den takt naturligtvis som man har ekonomin för det.
            Men utbyggnaden har varit relativt stor, och den sker fortöver
            också. Det finns även i den här propositionen en utbyggnad av
            antalet doktorandtjänster. Det är viktigt.
          </note>
          <note>
            Men det är riktigt att ni ska driva på på den punkten.
          </note>
          <note>
            Vi får hålla oss inom ramen nu när vi fördelar medlen. Jag tror
            att vi i varje fall har markerat tydligt att vi också arbetar
            för att få fler doktorandtjänster.
          </note>
          <note>
            Kort om forskarskolorna. Det är alltså så att forskarskolorna
            är någonting som har varit på försök dels i FRN:s regi, dels i
            stiftelseregi - någon högskola också. Det försöket har utfallit
            väldigt väl.
          </note>
          <note>
            När det nu är fråga om hur man ska få i gång forskarutbildning
            och forskarkontakter mellan de små och medelstora högskolorna
            och universiteten när den aktualiseras, är det naturligt att ta
            ett initiativ för att få i gång verksamheten snabbt. Det var inte
            så att regeringen hittade på ämnena själv för forskarskolorna,
            utan det skedde ett förarbete där universitet och högskolor fick
            ge sina synpunkter och lämna förslag. Jag tror att det här är
            en bra start. Det ska sedan utvecklas vidare och gå över i den
            ordinarie universitetsverksamheten, decentraliserat beslut. Det
            räknar man ska vara gjort inom fyra fem år.
          </note>
          <note type="speaker">
            Anf. 40 YVONNE ANDERSSON (kd) replik:
          </note>
          <note>
            Fru talman! Gunnar Goude nämnde här tidigare i sitt anförande
            att man just i samband med Forskning
          </note>
          <note>
            2000 försökte lösa problematiken med balansen mellan grundforskning
            och tillämpad forskning och hur det skulle fördelas. Han tyckte
            att det förslag som vi debatterar i dag skulle lösa den problematiken.
            Där tog han EU-medlen som exempel på hur man kan få icke statliga
            pengar till forskningen. De pengarna kan knappast vi råda över.
            Men det är intressant att diskutera huruvida de kan komma oss
            till del om vi har så lite fakultetsanslag som nu på lärosätena.
          </note>
          <note>
            Jag är nämligen orolig för att precis det som Gunnar Goude tror
            att vi är överens om är vi inte överens om. Organisationen är
            vi inte överens om, men vi är överens om målet, den fria forskningen
            osv. Men hur organisationen ska kunna bidra till detta är vi inte
            överens om. Att dra nytta av externa EU-medel kräver en insats,
            och det nämnde Gunnar Goude själv.
          </note>
          <note>
            100 miljoner krävs som egen insats för att få 100
          </note>
          <note>
            miljoner, och sedan får man lägga till 50 miljoner.
          </note>
          <note>
            Det här tycker jag är en intressant del att diskutera, men det
            handlar inte enbart om hur mycket pengar vi har utan faktiskt
            också om organisationen som inte heller möjliggör att dra nytta
            av externa medel utan att det också finns en rejäl del på lärosätet.
            Det är den här ekvationen vi måste få att gå ihop. Vi kan inte
            vinna pengar på Bingolotto om vi inte har pengar till lotten.
            Det är lite grann det resonemanget vi måste våga ta itu med.
          </note>
          <note type="speaker">
            Anf. 41 GUNNAR GOUDE (mp) replik:
          </note>
          <note>
            Fru talman! Jag håller med Yvonne Andersson om att det är ett
            problem hur man ska få en bra styrning och ett bra utnyttjande
            av EU-medlen. De är en rätt stor del i relation till de medel
            som vi anslår via riksdagen för forskning. Det är alltså inga
            små summor.
          </note>
          <note>
            Jag försökte i mitt anförande att säga att det här är ett problem
            som vi måste ta itu med och få en organisation för. Det aktualiseras
            genom att de som har tidigare har svarat för motprestationerna
            när EU-
          </note>
          <note>
            medel har kommit upphör med den verksamheten -
          </note>
          <note>
            STINT t.ex., vilket framgår av forskningspropositionen, NUTEK
            i viss mån osv. Flera av dessa faller bort. Då är problemet naturligtvis
            ännu större: Hur ska det här organiseras? Det har inte kommit
            något förslag än. Jag är inte säker på att fakultetsmedlen är
            rätta vägen att gå. Det är svårt att precisera vilka fakulteter
            som kommer att få anslag. Jag tror inte att fakultetsmedlen är
            rätta vägen. Men som sagt bör det naturligtvis beaktas när man
            försöker hitta en bra form för både styrning och motfinansiering
            av EU-
          </note>
          <note>
            medlen.
          </note>
          <note type="speaker">
            Anf. 42 YVONNE ANDERSSON (kd) replik:
          </note>
          <note>
            Fru talman! Jag tycker att det är bra att vi är överens om problembilden.
            Jag har inte känt att vi har varit det tidigare. Jag säger inte
            att fakultetsmedlen är rätta vägen, om den rätta vägen finns,
            men det är en väg. Vi kristdemokrater har talat om att med ökade
            fakultetsmedel och grundfinansiering ges en frihet att hitta andra
            möjligheter. Det kan vara att söka EU-
          </note>
          <note>
            pengar, att tillsätta andra projekt, att konkurrera med andra
            forskningar via ett annat forskningsråd. I det här fallet har
            regeringen bestämt sig för Vetenskapsrådet.
          </note>
          <note>
            Det som jag tycker är oerhört viktigt är att man har någon väg.
            Då måste jag säga att vi från vårt håll tycker att det är väsentligt
            och oerhört viktigt att ni som stödparti till regeringen hjälper
            till att finna någon väg, om ni säger nej till fakultetsanslagen.
            Vi tycker fortfarande att det är väldigt bra med mycket i fakultetsanslag.
            Det skulle garantera både friheten att bedriva egen grundforskning
            av god och hög kvalitet och den del som innebär att söka medel
            från annat håll.
          </note>
          <note type="speaker">
            Anf. 43 GUNNAR GOUDE (mp) replik:
          </note>
          <note>
            Fru talman! Naturligtvis säger vi inte nej till fakultetsanslagen.
            Det handlar om en avvägning, hur mycket som ska gå ut till vetenskapsområdena,
            det som vi kallar för fakultetsanslag, och hur mycket som ska
            gå till forskningsråd och Vetenskapsrådet. Vi har gjort den bedömningen
            att vi naturligtvis måste ha bra anslag ut till universiteten,
            och det tycker vi att vi har.
          </note>
          <note>
            Men vi vill inte när det gäller tillskottet i det här läget missa
            chansen att ge Vetenskapsrådet den stora delen av ökningen. Då
            går det till grundforskningen, som behöver få ett ökat stöd. Dessutom
            har vi då en konkurrens som är öppen mellan forskare och som är
            drivande när det gäller kvaliteten.
          </note>
          <note>
            Vi tror alltså att det är lite bättre att låta pengarna i det
            här skedet, det tillskott det handlar om, hamna i det nya Vetenskapsrådet
            och i ämnesråden. Det är också bra när man inrättar en ny organisation
            att den inte har alltför knappa medel.
          </note>
          <note>
            Basorganisationen ute på universiteten är naturligtvis viktig.
            Det tycker vi också. Argumentet om
          </note>
          <note>
            EU-medlen, att ta emot sådana, har jag inte sett tidigare i Kristdemokraternas
            skrivningar, men jag förstår tanken. Jag tror inte att den vägen
            för finansieringen av motprestation för EU-medel är användbar.
          </note>
          <note type="speaker">
            Anf. 44 ULF NILSSON (fp) replik:
          </note>
          <note>
            Fru talman! Det har talats mycket både i detta replikskifte och
            tidigare om vad som egentligen menas med fri forskning. Ordet
            frihet har använts av många debattörer, inte minst från samarbetspartierna
            och regeringspartiet.
          </note>
          <note>
            Gunnar Goude säger att de i det här skedet inte vill öka anslaget
            som går direkt till universiteten och högskolorna. Det är alltså
            uppenbart att oavsett hur vi räknar med lönespåslag minskar andelen
            pengar som går direkt till det vi brukar kallar fakultetsanslag.
            Då sade Gunnar Goude att de i det här skedet väljer att göra så.
            Men det står faktiskt i propositionen att andelen anslag som går
            direkt till universitet och högskolor i fakultetsanslag ska minska.
          </note>
          <note>
            Då måste jag tolka det så att Gunnar Goude och
          </note>
          <note>
            Miljöpartiet tycker att det är en bra inriktning. Då blir min
            fråga, som delvis ansluter till den tidigare frågan:
          </note>
          <note>
            På vilket sätt ökar detta högskolornas och forskarnas frihet,
            att andelen till högskolor och universitet på sikt minskar?
          </note>
          <note type="speaker">
            Anf. 45 GUNNAR GOUDE (mp) replik:
          </note>
          <note>
            Fru talman! Det här är en trevlig debatt. Det är precis så här
            som debatterna ska se ut i framtiden. Det är ett gott tecken på
            att organisationen ligger rätt. Nu kan vi alltså diskutera hur
            mycket medel som ska gå till grundforskning och vetenskapsrådet,
            hur mycket som ska gå till universitet och högskolor för direkt
            forskning, hur mycket som ska gå till de områdesinriktade forskningsråden
            osv. Vi kommer nog att få en fördjupad debatt i de här frågorna
            vartefter vi blir tränade på det hela.
          </note>
          <note>
            Skälet till att jag tog upp detta med motprestationer i anslutning
            till EU-medel var att där har universitet och högskolor ett problem
            som vi på något sätt måste lösa. Det är alltså svårt att finansiera
            detta inom den egna budgeten om man plötsligt får ett mycket stort
            anslag. Det gäller att hitta rätt väg.
          </note>
          <note>
            Naturligtvis tycker vi att universitet och högskolor ska ha en
            bra basorganisation för forskning. Vi har ju inte tänkt oss att
            man ska avlöva resurserna till vetenskapsområdena, självfallet
            inte. Där tänkte vi oss också en ökning så småningom.
          </note>
          <note>
            Jag ser inte det här som ett problem utan som en väldigt bra
            diskussion. Men beskyll oss inte för att vilja minska på universitetsresurserna!
            Det är ju inte det som det handlar om.
          </note>
          <note>
            Men i dagsläget bör den organisation som är satt och det vetenskapsråd
            som svarar för grundforskningen få en förstärkning. Det tycker
            vi är bra.
          </note>
          <note type="speaker">
            Anf. 46 ULF NILSSON (fp) replik:
          </note>
          <note>
            Fru talman! Oavsett hur man räknar är det andelen som jag talar
            om, hur stor del av de olika anslagen som går åt olika håll. Under
            de senaste åtta åren har den del som har gått till högskolor och
            universitet, till basforskningen, minskat. Nu sägs det i propositionen
            att denna del på sikt ska minska ytterligare.
          </note>
          <note>
            Jag och Folkpartiet tycker att man skulle ha valt en annan väg.
            Då hade vi fått en jämnare balans. Men vi kan konstatera att det
            tycker inte Miljöpartiet.
          </note>
          <note type="speaker">
            Anf. 47 GUNNAR GOUDE (mp) replik:
          </note>
          <note>
            Fru talman! Jag ska nu fördjupa mig i diskussionen om andelen
            och titta på vad det handlar om och vad man skulle kunna åstadkomma
            för stora förändringar genom att ta i anspråk en del av de pengar
            som går till vetenskapsrådet och fördela dem på universitet och
            högskolor - 35 poster. Att detta skulle göra några väldiga skillnader
            kan jag inte tänka mig. Det beror också på hur man räknar. Räknas
            doktorandtjänsterna till forskningsdelen eller inte?
          </note>
          <note>
            Jag tror att vi kommer att få ett förslag från regeringen till
            hur man ska dela upp posterna så att det blir tydligare och lättare
            att diskutera de olika andelarna, t.ex. om doktorandtjänsterna
            ska räknas till forskningsbudgeten eller inte och hur de ska redovisas.
            Det är också någonting som man kan diskutera nu när vi ser hur
            det nya systemet fungerar och den nya organisationen har satt
            sig och pengarna börjar strömma. Låt oss återkomma till den här
            diskussionen. Den är viktig, och detta ska naturligtvis uppmärksammas.
          </note>
          <note>
            Anf. 48 Utbildningsminister THOMAS
          </note>
          <note type="speaker">
            ÖSTROS (s):
          </note>
          <note>
            Fru talman! Det har varit en intressant förmiddag.
          </note>
          <note>
            Jag ska i mitt inlägg försöka att ta tag i några av diskussioner
            som har förts i kammaren. Jag tror att vi kan fortsätta att vidareutveckla
            den diskussionen om forskningens frihet som verkligen behöver
            föras på djupet. Jag tror att det finns en viss förvirring just
            nu i kammarens uppfattning om forskningens frihet. Jag hoppas
            att vi kan komma lite närmare en gemensam syn under debattens
            gång.
          </note>
          <note>
            Låt mig börja med att säga någonting om de senaste dagarna som
            har varit fantastiska för vetenskapen. Nobelprisutdelningen är
            ju verkligen en hyllning till forskning och framsteg, till fria
            forskare som söker kunskap. Ett sådant här år då vi har en svensk
            nobelpristagare är ju verkligen särskilt fint.
          </note>
          <note>
            Arvid Carlssons egen levnadshistoria som mycket framstående forskare
            är ju verkligen sedelärande för oss som forskningspolitiker. Det
            rör sig om en upptäckt som gjordes tidigt, i ett skede där den
            vanliga uppfattningen om hjärnans funktion var en annan än den
            som Arvid Carlsson m.fl. drev fram. Från början var det kanske
            ganska hårda motsättningar och hårda debatter om vad som egentligen
            är sanning. Efterhand kom det ett genombrott som fick mycket stora
            praktiska konsekvenser för möjligheten att lindra svåra sjukdomar.
            Det är ett enskilt livsöde som är väldigt sedelärande, men det
            innebär också en hyllning till det svenska forskningssystemet.
          </note>
          <note>
            Vi är mycket starka i världen trots att vi är ett litet land.
            Vi har forskning av mycket hög klass. I alla rangordningar och
            studier som görs är Sverige på den absoluta toppnivån, när det
            gäller grundforskning som vi har en stark tradition att satsa
            på, när det gäller enskilda talanger som når toppnivå, när det
            gäller det som blir allt viktigare, dvs. förmågan att omsätta
            forskningsresultat i företagande och i ett nytt expansivt näringsliv.
            Också där är Arvid Carlsson ett exempel på en människa som driver
            sina upptäckter vidare i produkter och ett nytt växande näringsliv.
          </note>
          <note>
            Det är intressant och viktigt för oss.
          </note>
          <note>
            Europeiska unionen gör studier över olika länder.
          </note>
          <note>
            Senast tittade man på: Hur ser innovationsförmågan ut i Europas
            olika ekonomier? Då hamnade Sverige på den absoluta topplatsen,
            följt av Finland. Det ska vi vara stolta över. Det har naturligtvis
            att göra med vår starka grundforskningstradition och vår öppenhet
            för samverkan mellan högskola och omgivande samhälle. Vi har gjort
            nya framsteg där under 90-talet som ger oss skäl att vara ganska
            förhoppningsfulla för framtiden.
          </note>
          <note>
            Grundforskningens betydelse genomsyrar forskningspropositionen.
            Det genomsyrar också den här riksdagsdebatten. Det tycker jag
            är viktigt. Det är ett stort framsteg att vi kan vara så pass
            eniga över gränserna om att grundforskning är av fundamental betydelse
            och att det är riksdagens primära och främsta ansvar. Det är bara
            riksdagen som kan ställa upp med dessa resurser och med en långsiktig
            finansiering av det fria sökandet efter ny kunskap.
          </note>
          <note>
            Det är ofta riskfyllt och det är ofta osäkert vad det leder till.
            Men som vi vet av erfarenhet är detta det bästa sättet att stödja
            ny kunskapsutveckling, och detta tillsammans med forskarutbildningen
            som också är riksdagens primära ansvar. Vi har mycket stora utmaningar
            framför oss när det gäller att locka nya generationer till forskarbanan.
            Vi står inför ett mycket stort generationsskifte på högskolorna.
            Vi står inför mycket stora utmaningar när det gäller att locka
            ungdomar att gå vidare i utbildningssystemet, att söka sig till
            högre utbildning och att överväga om inte forskarutbildning vore
            någonting att intressera sig för. Då krävs det att vi verkligen
            arbetar mycket med attraktionskraften i forskarutbildningen och
            i forskarkarriären.
          </note>
          <note>
            Det andra som vi sätter starkt fokus på i forskningspropositionen
            är unga människor, unga forskare och forskarutbildningen.
          </note>
          <note>
            Under förmiddagen har forskningens frihet diskuterats. Jag är
            övertygad om att den här församlingen är grundläggande för att
            garantera forskningens frihet. Så är det. Det är bara vi som kan
            stå till tjänst med den typen av finansiering som ger en verklig
            frihet för forskaren.
          </note>
          <note>
            Men diskussionen här under förmiddagen visar också att vi har
            väldigt olika syn på vad forskningens frihet är för någonting.
            För mig handlar det om forskarens frihet att söka nya kunskaper
            utan politiska påtryckningar och utan att behöva snegla på näringslivet,
            att söka efter sanning.
          </note>
          <note>
            Hur har det sett ut under de senaste åren i fråga om hur vi definierar
            forskningens frihet? Enligt Per
          </note>
          <note>
            Bills parti innebär forskningens frihet att man tar undan mycket
            stora resurser från forskarnas eget inflytande genom att bilda
            stiftelser som har styrelser som utser sig själva och som forskarna
            är helt opåverkbara inför. Det har varit den moderata definitionen
            av forskningens frihet under tidigare år, när Per
          </note>
          <note>
            Unckel var utbildningsminister. Forskarna ska inte ha något inflytande
            utan en liten grupp ska ha all makt.
          </note>
          <note>
            Har det blivit bättre? Ja, Per Bill visar ju vissa insikter om
            betydelsen om forskningens frihet. Men vi vet samtidigt att hans
            gruppledning har motionerat till riksdagen om ett inrättande av
            institut av olika slag som ska vara någon sorts propagandamaskineri
            för en viss politisk uppfattning.
          </note>
          <note>
            Gunnar Hökmark motionerar om inrättandet av ett frihandelsforskningsinstitut
            som ska forska om frihandel men som han redan i motionsstadiet
            vet ska propagera för frihandel. Det är märklig syn på forskningens
            frihet. Tänk om forskningen kommer fram till någonting annat?
            Jag är lika engagerad som moderaterna för frihandel, men det är
            en konstig syn på forskningen.
          </note>
          <note>
            Jag har ofta svårt att förstå hur Ulf Nilssons och
          </note>
          <note>
            Folkpartiets forskningspolitiska syn hänger ihop. Ulf
          </note>
          <note>
            Nilsson påstår att forskningens frihet är fakultetsmedel. Men
            när forskare underifrån och upp ansöker till sina egna forskningsråd,
            och granskar varandras ansökningar för att ta fram dem som har
            högst kvalitet, är det inte en del av forskningens frihet, utan
            det är någon annan typ av styrning. Jag tror att de flesta forskare
            icke håller med om den beskrivningen.
          </note>
          <note>
            Vi ska naturligtvis ha båda delarna. Det ska finnas en balans
            mellan fakultetsmedlen på universiteten och de externa medlen.
            Men säg inte att våra forskningsråd när de granskar forskarnas
            ansökningar, tittar på kvalitet och driver kvalitetsutvecklingen
            hotar forskningens frihet! Det är en märklig syn.
          </note>
          <note>
            För Sofia Jonsson är forskningens frihet att man ska ta från
            universiteten och föra över till högskolorna. Jag tror inte att
            Per Bill håller med om den definitionen. Vi ser ett borgerligt
            forskningspolitiskt landskap som inte inger någon större respekt
            vad gäller samsyn eller strategi.
          </note>
          <note>
            Forskningens frihet handlar om forskarnas inflytande och makt
            över forskningens inriktning. När vi nu gör en stor omorganisation
            av vårt forskningsfinansieringssystem är det ett grundläggande
            tema. Vi får ett kraftigt ökat inflytande för forskarsamhället
            självt över de forskningsmedel som står till förfogande. Det är
            för mig väldigt viktigt.
          </note>
          <note>
            Vetenskapsrådet är ett grundforskningsråd med stark forskarmajoritet
            som kommer att vara väldigt viktigt för att driva kvalitetsutveckling
            av svensk forskning. Forskarna själva styr. Men det är klart att
            det blir en tuff granskning och konkurrens. Jag tror att det är
            bra med konkurrens i forskarvärlden, och jag kan tänka mig att
            öka den konkurrensen.
          </note>
          <note>
            Vi har de två forskningsråden. Det ena är inriktat på ekologisk
            uthållighet med möjlighet att på bredden låta intressanta ämnesområden
            mötas. Forskarna får ett mycket större inflytande än tidigare
            över forskningsmedlen genom att också där en majoritet är utsedd
            av forskarna. Det andra är forskningsrådet för sociala frågor
            och arbetsliv. Också där ser vi en kraftig ökning av forskarnas
            inflytande och mycket intressanta samspelsmöjligheter över hela
            det fält som utgörs av sociala frågor och arbetsliv.
          </note>
          <note>
            Forskarnas inflytande över forskningsmedlen ökar. Därmed får
            vi en stark förändring mot ökad frihet för forskningen. Men kvaliteten
            är viktig.
          </note>
          <note>
            Forskningens frihet handlar inte om en frihet från prioriteringar.
            Regeringens idé, i samverkan med samverksanspartierna, är att
            bygga nya institutioner styrda av forskarna själva som också stimulerar
            till dessa prioriteringar. Forskarna måste själva göra dem.
          </note>
          <note>
            Det behövs prioriteringar om vi ska vara världsledande, som vi
            nu är på flera forskningsområden. Forskningens frihet är grundläggande.
            Men det är inte en frihet från prioriteringar.
          </note>
          <note>
            Vi bör bli bättre på att prioritera och profilera oss.
          </note>
          <note>
            Vi bör bli bättre på att satsa på unga forskartalanger.
          </note>
          <note>
            Vi ser också från forskningshistorien är att det är oerhört viktig
            att låta de unga forskarna bryta mark för sin forskning. Det måste
            finnas resurser avsatta för de unga forskarna att bryta igenom.
          </note>
          <note>
            Vi ska fortsätta att öka andelen kvinnor på alla nivåer i forskarvärlden.
            Rekrytering till forskarutbildning och tjänster för unga forskare
            blir då väldigt viktigt. Positiv särbehandling är ett sätt att
            öka rekryteringen och locka fler kvinnor att gå vidare i forskarkarriären.
          </note>
          <note>
            Vi måste stärka våra mest konkurrenskraftiga och dynamiska forskningsmiljöer.
            Vetenskapsrådet får då en mycket intressant roll i att dialog
            med högskolor och universitet delta i profileringen och uppbyggandet
            av starka forskningsmiljöer styrda av forskarna själva.
          </note>
          <note>
            Vi ska också uppmuntra ökad rörlighet för våra forskare. Vi behöver
            en ökad rörlighet. Rörligheten i sig bidrar ofta till forskningens
            förnyelse.
          </note>
          <note>
            Sammantaget blir forskningspropositionens inriktning med en mycket
            stor satsning på forskarskolor ett sätt att ge en kraftig impuls
            till förnyelse av forskarutbildningen. Vi behöver fortsätta att
            göra det för att vi ska locka de unga begåvningarna att gå vidare
            i en forskarbana.
          </note>
          <note>
            Det är också en viktig signal om att vi har ett nytt högskolelandskap
            i Sverige. Det undrar jag om alla partier riktigt har tänkt igenom.
            Det är ett mycket intressant landskap.
          </note>
          <note>
            Vi har våra traditionella universitet.
          </note>
          <note>
            Vi har våra nya universitet, som nu är i ett mycket starkt uppbyggnadsskede
            och bidrar med forskarutbildning och grundforskning.
          </note>
          <note>
            Vi har några högskolor som har fått ett eget vetenskapsområde.
            Det gäller högskolorna i Karlskrona/Ronneby, Kalmar och Mälardalen.
            De har specialiserat sig mycket kraftigt och har nu fått ansvaret
            att för nationen bidra med forskarutbildade inom sina områden.
          </note>
          <note>
            Vi har en rad starka högskolor med egna fasta forskningsresurser,
            men inte med rätten till egen forskarutbildning.
          </note>
          <note>
            Detta nya landskap är en enorm potential för oss.
          </note>
          <note>
            Vi kan med rätt stimulans få nya framsteg i forskningsutvecklingen
            i Sverige. Då är det enligt min mening viktigt att vi stärker
            samverkan i systemet.
          </note>
          <note>
            Det ska vara starka högskolor med egna fasta forskningsresurser,
            men inte med rätten att bedriva egen forskarutbildning. Jag ser
            inte framtiden som så att alla högskolor ska ha egen forskarutbildning.
            Men de behöver kontakt med de lärosäten som har examinationsrättigheterna.
          </note>
          <note>
            Det ska vara starka universitet med stor potential att fortsätta
            att bygga upp forskarutbildning. De behöver också det inflöde
            av de människor med intresse för forskningen som finns som en
            stark resurs runtom i landet.
          </note>
          <note>
            Det behövs en samverkan kring forskarskolorna.
          </note>
          <note>
            Universiteten och högskolorna själva får anmäla vilket intresse
            de har. Det gör att vi återskapar ett samarbete som under några
            år har gått bakåt. Därmed lägger vi en grund för att få tillbaka
            ett samarbetsklimat och att verkligen utnyttja våra resurser i
            det nya spännande högskolelandskapet.
          </note>
          <note>
            Forskarskolorna blir väldigt viktiga. De finansieras med fakultetsmedel,
            inledningsvis med en beställning från riksdagen. Det är fakultetsmedel
            som efterhand kommer in i de vanliga bedömningarna på de olika
            lärosätena.
          </note>
          <note>
            På motsvarande sätt är det med Vetenskapsrådets uppgift. Det
            ska med 110 miljoner fortsätta att stärka möjligheterna för unga
            forskare att strax efter forskarutbildningen verkligen kunna fortsätta
            sin forskarkarriär.
          </note>
          <note>
            Postdoktorandtjänster och forskarassistenttjänster blir väldigt
            viktigt om vi ska klara det generationsskifte vi har framför oss.
            Om tio år har vi mycket stora pensionsavgångar av de människor
            som bär hela vår forskningsutveckling.
          </note>
          <note>
            Jag hoppas att vi om tio år är i det läget att vi bättre förstår
            att locka och stimulera människor att jobba kvar med forskningen.
            Men vi måste också rekrytera de unga och förmå dem att fortsätta
            den spännande forskarkarriären. Där får Vetenskapsrådet en väldigt
            viktig uppgift.
          </note>
          <note>
            Det är mycket rimligt att riksdagen är med och fattar beslut
            om prioriteringar, som t.ex. den biotekniska forskningssatsning
            vi nu gör. Den är starkt underbyggd av forskningsrådens egna forskningsstrategi
            och gemensamma ansökan till regeringen.
          </note>
          <note>
            Där har man också beskrivit vilket behov som finns av extra resurser
            till biotekniken för att Sverige ska kunna utnyttja sitt fina
            utgångsläge och fortsätta att vara internationellt ledande på
            området.
          </note>
          <note>
            Detta är väl förankrat i forskarsamhället. Det finns naturligtvis
            ett starkt intresse från riksdagen att kunna respondera på detta.
            Det är samma läge i USA. Där gör man också den typen av satsningar
            med mycket livligt stöd av den amerikanska kongressen. Vi ser
            det i en rad andra länder. Det är klart att Sverige måste kraftsamla
            också på det området. Här ser vi ett av de mest spännande forskningsområdena
            växa fram.
          </note>
          <note>
            När vi satsar på naturvetenskap och på att bli bättre på att
            förstå och använda oss av kunskapen om mänskliga genomet innebär
            det inte att humaniora på något vis ska hamna i bakvattnet. Jag
            förstår inte riktigt Yvonne Anderssons argumentation på den punkten.
            Man kan vara både väldigt positivt inställd till den naturvetenskapliga
            utvecklingen och den möjlighet vi får av den och inse vikten av
            humaniora och dess oerhört betydelsefulla roll i vårt samhälle.
          </note>
          <note>
            Inte minst i ett läge där Sverige går igenom stora förändringar
            kulturellt, och sociala förändringar som en följd därav, är förståelsen
            av oss själva och vår kultur och andras kulturer grundläggande.
            Därför är också forskningspropositionen genomsyrad av vikten av
            att i tider som dessa verkligen se till att vi också stimulerar
            den humanistiska forskningen.
          </note>
          <note>
            Jag utesluter inte alls att vi kan återkomma till det och fortsätta
            att göra satsningar. Det är viktigt att hitta en balans mellan
            externa finansiärer och universitetens egna anslag och mellan
            olika vetenskapsområden. Men det får inte resultera i att vi aldrig
            våra göra prioriteringar. Det tror jag är lika viktigt, och en
            lika viktig sanning.
          </note>
          <note>
            Vi närmar oss om bara några veckor ett svenskt ordförandeskap
            i Europeiska unionen. Det är ett ordförandeskap som jag hoppas
            kommer att genomsyras av forskningens stora betydelse för hela
            Europas framtid.
          </note>
          <note>
            Sverige kommer att leda forskningsministerråden.
          </note>
          <note>
            Det kommer att bli ett gemensamt möte mellan forsknings- och
            utbildningsministrar i Uppsala i mars som ska behandla just dessa
            frågor. Hela Europa står inför liknande demografiska förändringar.
            Vi har i alla länder ett stort behov av att stimulera våra barn
            och ungdomar till att gå vidare i förståelse av vetenskapen och
            vidare i utbildningsväsendet. Vi har stort behov av att locka
            fler unga forskare. Det är ett gemensamt intresse som det blir
            mycket intressant att utbyta erfarenheter kring.
          </note>
          <note>
            Sverige kommer också att ta de första viktiga stegen när det
            gäller att formulera det nya ramprogrammet för forskning. Det
            är ett mycket stort ramprogram
          </note>
          <note>
            - den tredje största budgetposten i den europeiska unionen. Det
            gäller 15 miljarder ecu på fyra år.
          </note>
          <note>
            Kommissionen kommer att lägga fram sitt första förslag under
            våren, och Sverige kommer att driva det framåt under ordförandeskapet.
            Våra prioriteringar liknar mycket dem som vi har hemma: grundforskningens
            betydelse, unga forskare för att också förbereda generationsskiftet
            samt rörligheten i Europa för att stärka samhörigheten och samarbetet
            mellan forskare i olika europeiska länder. Vi ska driva kvalitet
            som den viktigaste utgångspunkten. Kvalitet i forskningen är avgörande
            för framtiden.
          </note>
          <note>
            Forskningspropositionen är genomsyrad av detta;
          </note>
          <note>
            kvalitet, unga forskare och att förbereda generationsskiftet.
            Jag vill tacka Miljöpartiets Gunnar Goude och
          </note>
          <note>
            Vänsterpartiets Britt-Marie Danestig för ett mycket konstruktivt
            samarbete. Jag skulle önska att vi kunde se mer av konstruktivt
            samarbete från oppositionen, som hittills under denna mandatperiod
            inte har bidragit mycket till utvecklingen av politiken utan snarare
            har varit avslagsinriktade på allt vi föreslår.
          </note>
          <note>
            Men under tiden går utvecklingen framåt. Sverige stärker sin
            ställning. Sveriges anseende som framstående forskningsnation
            stärks, och jag tror att forskningspropositionen kommer att bidra
            till ytterligare förstärkningar.
          </note>
          <note type="speaker">
            Anf. 49 PER BILL (m) replik:
          </note>
          <note>
            Fru talman! Man skulle kunna prata länge om de här frågorna.
            Jag måste dock begränsa mig till ett svar och till tre frågor.
          </note>
          <note>
            Utbildningsministern tar upp forskningens frihet.
          </note>
          <note>
            Och visst - jag håller med om att riksdagen är en av garanterna
            för forskningens frihet. Men jag tror att det är där som vi sedan
            skiljer oss. För mig är nämligen forskningens frihet också att
            det finns en mångfald av finansiärer. Råden är viktiga, fakulteterna
            är viktiga, stiftelserna - som jag tror att Thomas Östros kan
            väldigt dåligt ifall han påstår att det aldrig har funnits någon
            forskare i dem - är viktiga, Cancerfonden och alla ideella organisationer
            är oerhört viktiga, företag är viktiga och EU är viktigt. Detta
            var bara några exempel på att frihet också kräver mångfald.
          </note>
          <note>
            Det är inte bara att man böjer huvud för utbildningsministern.
          </note>
          <note>
            Låt mig ställa tre frågor.
          </note>
          <note>
            Utbildningsministern sade att det är oerhört viktigt att prioritera
            och att profilera. Det kan jag verkligen skriva under på. Men
            min fråga är: Varför har det inte gjorts några uppföljningar av
            de mål som finns för forskningen? Varför finns det ingen ordentlig
            måluppföljning i forskningspropositionen?
          </note>
          <note>
            Varför finns det heller inte redovisat hur mycket medel som ska
            gå till forskningsrådet centralt, till humaniora och samhällsvetenskap,
            till medicin och till naturvetenskap och teknik? Det är ändå 1,8
            miljarder kronor som har lämnats oredovisade i propositionen och
            som bara har redovisats lite grann för 2001
          </note>
          <note>
            i en särskild skrivelse.
          </note>
          <note>
            Min sista fråga är: Hur stora är egentligen de här stora satsningarna?
            Hur stor i procent är satsningen på biovetenskap, IT, materialvetenskap,
            humaniora och samhällsvetenskap - för att ta några exempel?
          </note>
          <note>
            Anf. 50 Utbildningsminister THOMAS
          </note>
          <note type="speaker">
            ÖSTROS (s) replik:
          </note>
          <note>
            Fru talman! Per Bill har en underlig definition av forskningsfrihet.
            Stiftelserna är i dag ordnade på sådant sätt att jag tror att
            vi har en samstämmighet om att de har funnit en bra plats i den
            svenska forskningsorganisationen.
          </note>
          <note>
            Om man reellt hade varit intresserad av forskningens frihet när
            man var i beslutsställning och kunde bilda dessa stiftelser så
            hade ju de här stora medlen förts över till forskarnas kontroll
            - till fakultetsmedel eller i forskningsråden. Men man valde i
            stället att ta dem undan forskarnas kontroll. Styrelserna utsågs
            en gång, och skulle sedan utse sig själva. Det fanns någon forskare
            där, säger Per Bill. Ja, det är klart att det fanns! Men vem utsåg
            den forskaren? Vilket inflytande hade man som enskild forskare
            eller som forskarkollektiv över dessa stiftelser? Noll och intet!
          </note>
          <note>
            Detta visar synen på forskningsfrihet. Privatisering och skydd
            från forskarnas inflytande - det är
          </note>
          <note>
            Moderaternas version av forskningsfrihet. Jag tror inte att Centerpartiet
            t.ex. skulle kunna ställa upp på den definitionen.
          </note>
          <note>
            När det gäller Per Bills frågor så tror jag att Vetenskapsrådet
            kan få en viktig roll också inför riksdagen i att vara en stark,
            forskarstyrd myndighet som också på ett mycket bra sätt kan arbeta
            med uppföljning och kvalitetskontroll. Rådet bör kunna rapportera
            till regering och riksdag hur medlen används, inte i form av ytterligare
            styrning av riksdagen men så att riksdag och regering får regelbundna
            uppföljningar av hur man arbetar med kvalitetsutvecklingen. Där
            kommer Vetenskapsrådet att spela en stor roll.
          </note>
          <note>
            Medelsfördelningen i Vetenskapsrådet var tydlig redan när vi
            lade fram propositionen i våras. De ingående värdena är desamma,
            dvs. de tidigare forskningsråden som nu blir ämnesråd har i princip
            sina gamla resurser med sig. Den tabellen skulle naturligtvis
            har varit med i forskningspropositionen, precis som Gunnar Goude
            säger. Det är väl bra att man kan använda skrivelser för att rätta
            till den typen av mindre lapsusar - det är självklart.
          </note>
          <note>
            Vetenskapsrådets styrelse har dels medel till förfogande där
            satsningar kommer att gå över ämnesrådsgränserna, dels möjlighet
            att agera för att stimulera tvär- och mångvetenskapliga projekt.
            Det måste skötas av Vetenskapsrådet självt, som ju styrs av forskarna
            själva. Jag tror att vi kan se en mycket intressant utveckling
            framöver på det området.
          </note>
          <note type="speaker">
            Anf. 51 PER BILL (m) replik:
          </note>
          <note>
            Fru talman! Tiden är alldeles för kort för att föra en längre
            diskussion om forskningens frihet och utnämningsmaktens styrande
            effekt. Vi får återkomma till detta på någon högskola eller på
            något universitet.
          </note>
          <note>
            Men till nästa gång vi diskuterar högre utbildning och forskning
            här i riksdagen: Vore det inte bra om det fanns ett ordentligt
            dokument där man faktiskt tittar på vilka mål som finns och hur
            bra dessa har uppfyllts och där man försöker hitta kriterier och
            försöker följa upp det hela?
          </note>
          <note>
            Jag måste säga att jag tycker att det är en av de största bristerna
            i forskningspropositionen att man inte tog tillfället i akt att
            försöka göra en så allsidig belysning som möjligt av nuläget i
            Forskningssverige. Det är lite extra tråkigt eftersom det väl
            aldrig har funnits ett så bra grundmaterial som nu med tanke på
            alla dokument och strategier som har kommit underifrån, från universitet
            och högskolor och från forskningsfinansiärer. Det hade verkligen
            funnits en chans att titta på vilka mål vi har satt upp, hur väl
            de har uppföljts, vilka slutsatser vi ska dra och hur vi ska försöka
            se till att få ut ännu lite mer och ännu lite bättre kvalitet
            för de skattepengar som vi lägger ned på högre utbildning och
            forskning.
          </note>
          <note>
            Anf. 52 Utbildningsminister THOMAS
          </note>
          <note type="speaker">
            ÖSTROS (s) replik:
          </note>
          <note>
            Fru talman! Kvalitetsfrågan är en av de grundläggande frågeställningarna
            i forskningspropositionen.
          </note>
          <note>
            Det gäller att också fundera igenom organisationen för att se
            vilken typ av organisation som driver kvalitet. Jag menar att
            forskarnas granskningar av varandra, peer review-systemet, som
            vi använder i rådssystemet är en starkt kvalitetsdrivande faktor.
            Regeringen säger också med stöd av stödpartierna att den vägen
            kommer att vara betydelsefull i framtiden. Det handlar alltså
            om att rådens roll att kvalitetsgranska forskningen kommer att
            få ökad betydelse.
          </note>
          <note>
            Jag delar Per Bills uppfattning om att vi kan gå mycket längre
            med att utforma indikatorer och instrument för att riksdag och
            regering ska ha bra information om läget i Forskningssverige.
            Där kan vi också få en intressant stimulans från det europeiska
            samarbetet, där vi nu arbetar med att ta fram europeiska indikatorer
            för att kunna jämföra länder med varandra. Det tror jag kan vara
            en väldigt stimulans också för riksdagsdiskussionen framöver.
            Det blir ett underlag där vi också kan se det hela i ett europeiskt
            perspektiv och jämföra oss med andra länder.
          </note>
          <note>
            Vetenskapsrådet kommer att vara en stark myndighet, som kan driva
            den typen av frågeställningar.
          </note>
          <note>
            Där kommer att finnas en god kompetens som kommer att berika
            de här diskussionerna framöver.
          </note>
          <note type="speaker">
            Anf. 53 SOFIA JONSSON (c) replik:
          </note>
          <note>
            Fru talman! Utbildningsministern började med att säga att han
            ansåg att det var stor förvirring i kammarens debatt i dag.
          </note>
          <note>
            Jag undrar om det inte är så att förvirringen består i att utbildningsministern
            säger en sak och att det vi kan läsa i propositionen oftast är
            en annan sak.
          </note>
          <note>
            Jag håller med utbildningsministern när han pratar om forskningens
            frihet och om forskarens frihet. Jag håller med om att det för
            forskaren i grunden är att fritt kunna söka problemen, att utgå
            från sitt eget problem och sedan söka kunskap.
          </note>
          <note>
            Är det så, utbildningsministern, att friheten senare innebär,
            som det står i propositionen, att en allt större andel av forskningsresurserna
            ska fås genom externa forskningsfinansiärer? Är det så, utbildningsministern,
            att det är en bättre frihet för högskolorna och universiteten
            att andelen fasta forskningsresurser ständigt minskar? Är det
            så, utbildningsministern, att en ökad frihet är att regeringen
            tar på sig rollen som allvetare och som vetenskapsråd när man
            säger att
          </note>
          <note>
            Vetenskapsrådets pengar ska fördelas så här och inte enligt den
            möjlighet som Vetenskapsrådet självt har?
          </note>
          <note>
            Nej, fru talman, jag håller inte riktigt med om att det är frihetens
            budskap som står i propositionen.
          </note>
          <note>
            Min fråga blir slutligen om utbildningsministern anser att det
            ökar möjligheterna för högskolor och universitet, att det förbättrar
            kvaliteten och utvecklingen inom högskolor och universitet, att
            man ständigt och fortsättningsvis minskar andelen av de fasta
            forskningsresurserna?
          </note>
          <note>
            Anf. 54 Utbildningsminister THOMAS
          </note>
          <note type="speaker">
            ÖSTROS (s) replik:
          </note>
          <note>
            Fru talman! Vi talar om en tid där forskningsresurserna ökar.
            Vi har ett antal år bakom oss med ökande forskningsresurser. Det
            innebär att fakultetsmedel kommer att öka på alla våra högskolor
            också de kommande åren. Det gäller alla högskolor och alla universitet.
            Om vi ser på fakultetsmedel i forskningspropositionen ökar de
            med 646 miljoner kronor. Tittar vi på Vetenskapsrådet ökar medlen
            med 478 miljoner kronor. Den beskrivning som Sofia Johnsson ger
            stämmer inte överens med den proposition som ligger på riksdagens
            bord.
          </note>
          <note>
            Det är en märklig syn, som Sofia Jonsson verkar dela med Folkpartiet,
            att de råd som vi har haft i årtionden, där forskarna styr själva,
            där likar granskar likar för att ge resurser till de forskningsprojekt
            som de själva bedömer är av högst kvalitet, skulle vara ett hot
            mot forskningsfriheten. På en bra institution, en bra fakultet,
            sker också detta - en granskning av forskningen och en drift mot
            allt bättre kvalitet. Om man blir bra på det på en institution,
            hotar det också forskningens frihet? Det är en konstig syn på
            forskning.
          </note>
          <note>
            Jag menar att forskningens frihet består av dels de resurser
            som finns på fakultetsnivå, dels de externa finansiärer som styrs
            av forskarna själva där Vetenskapsrådet blir den viktiga och grundläggande
            myndigheten. De resurserna ökar sammantaget mycket kraftigt de
            kommande åren.
          </note>
          <note>
            Med de behov vi har på forskarutbildningens område är min bedömning
            att detta bara är början när det gäller att öka på forskarutbildningen.
            Det kommer att behövas ytterligare fakultetsmedel för att vi ska
            kunna nå de nivåer i forskarutbildningen som vi behöver för att
            klara generationsskiftet och en toppforskning i framtiden.
          </note>
          <note>
            Då ska vi ändå komma ihåg att Sverige är det land i världen som
            ligger i topp när det gäller att utbilda nya forskare. Antalet
            disputerade i befolkningen är mycket högt.
          </note>
          <note type="speaker">
            Anf. 55 SOFIA JONSSON (c) replik:
          </note>
          <note>
            Fru talman! Jag är fullständigt övertygad om att ger man större,
            inte villkorade resurser till forskare och till lärosäten så är
            det ett av de viktigaste sätten att öka den forskarstyrda forskningen
            och även den akademiska friheten.
          </note>
          <note>
            Här säger nu utbildningsminister Thomas Östros att det inte alls
            är så viktigt. Det är inte alls så viktigt att vi kan se till
            att högskolorna, universiteten och forskarna själva på plats kan
            välja sin egen inriktning.
          </note>
          <note>
            Där har vi en annan syn på hur vi ska fortsätta den framtida
            forskningspolitiken.
          </note>
          <note>
            Min andra fråga handlar om doktorander och doktorandtjänster.
            Propositionen sätter ju upp ganska höga mål för den andel doktorander
            som man säger att man ska ha i framtiden. Men sedan följer inte
            riktigt resurstilldelningen med för att man ska kunna klara målen.
          </note>
          <note>
            Anser utbildningsministern att det är viktigt framöver satt se
            till att vi får fler doktorandtjänster på våra högskolor och universitet?
          </note>
          <note>
            Anf. 56 Utbildningsminister THOMAS
          </note>
          <note type="speaker">
            ÖSTROS (s) replik:
          </note>
          <note>
            Fru talman! Uppriktigt sagt blir jag ibland oroad över Centerns
            utveckling både i forsknings- och utbildningspolitiken. Man har
            en syn på forskningens frihet och en retorik som gör att man försöker
            få regeringen att framstå som ett hot mot forskningens frihet
            när det i själva verket är fundamentet för vår politik.
          </note>
          <note>
            Man har i Centern en ny syn på resursfördelningen som inget parti
            i riksdagen skulle kunna ställa upp på.
          </note>
          <note>
            Det är ett slags automatik i resursfördelningen som inte skulle
            gå ihop med någon som helst ansvarsfull politik. Det har nu Centern
            drivit i flera år. Man har en syn på flera andra områden som är
            en väg bort från det som var när vi tidigare hade ett ganska gott
            samarbete.
          </note>
          <note>
            Jag ser forskarutbildningen som väldigt strategisk.
          </note>
          <note>
            Jag ser också den forskarutbildningsreform som riksdagen beslutade
            om förra mandatperioden som mycket viktig. Den är viktig för att
            få en forskarutbildning som faktiskt gör att de som blir antagna
            får ett rimligt stöd och en rimlig handledning av goda forskare
            och att de får rimliga sociala villkor som gör att de faktiskt
            kan disputera.
          </note>
          <note>
            På flera institutioner har det ju tidigare med det gamla systemet
            varit en rovdrift på unga människors stora intresse för forskning.
            De har antagits till forskarutbildning utan att de har haft någon
            rimlig handledning eller någon rimlig finansiering.
          </note>
          <note>
            Med reformen har vi nu möjlighet att faktiskt erbjuda finansiering,
            och då tycker jag att doktorandtjänster är en grundbult i det
            systemet. Vår satsning på forskarskolor visar vägen väldigt tydligt.
            Det kombinerar universitetens ansvar att ge god handledning för
            doktoranderna med ansvaret att ge god finansiering. Då får vi
            också en forskarutbildning som stiger i kvalitet. Avhandlingarna
            kommer att bli bättre när man har en miljö som ger kvalitet i
            själva handledningen och som gör att man kan koncentrera sig på
            sin forskning.
          </note>
          <note type="speaker">
            Anf. 57 ULF NILSSON (fp) replik:
          </note>
          <note>
            Fru talman! I Folkpartiet har vi ju nästan en tradition av att
            tala om frihet när det gäller forskning, universitet och högre
            utbildning. Därför blir det fascinerande att plötsligt höra en
            socialdemokratisk utbildningsminister i sin retorik använda frihet
            och den fria akademin så mycket, så ofta och så vältaligt som
            utbildningsministern gör.
          </note>
          <note>
            Då får man titta lite grann på vad som har hänt sedan den socialdemokratiska
            regeringen tog över utbildningspolitiken 1994. Vi har gått en
            massa steg mot ökad politisk styrning. Vi har politiskt tillsatta
            representanter i stiftelserna, som vi tidigare inte hade.
          </note>
          <note>
            Vi har fått av regeringen tillsatta platser i de gamla forskningsråden.
            Regeringen utser ordföranden i högskolestyrelserna. Och i det
            nya vetenskapsrådet är det visserligen inte en majoritet, men
            viktiga nyckelposter med betydelsefulla personer är också politiskt
            tillsatta.
          </note>
          <note>
            Sanningen är ju att när det gäller nivån mellan riksdagens prioriteringar
            av vetenskapsområden och direkta konkreta beslut om enskilda projekt
            har man satt in betydligt fler som är utsedda av regeringen.
          </note>
          <note>
            Där är det betydligt fler som är politiskt tillsatta.
          </note>
          <note>
            Därför blir slutsatsen att utbildningsministern måste mena något
            annat, när han talar om forskningens frihet, än vad vi liberaler
            menar.
          </note>
          <note>
            Pluralism behövs. Därför ska vi ha både stiftelser, någon form
            av råd som man kan söka medel från och någon form av fasta anslag.
            Det tycker även vi inom
          </note>
          <note>
            Folkpartiet. Men vi tycker, som vi har sagt tidigare, att balansen
            i dag är fel. Det behövs en större andel fasta forskningsresurser.
            Vi behöver också ett vetenskapsråd som uteslutande fattar beslut
            utifrån vetenskapliga prioriteringar utan politiskt inflytande.
          </note>
          <note>
            Anf. 58 Utbildningsminister THOMAS
          </note>
          <note type="speaker">
            ÖSTROS (s) replik:
          </note>
          <note>
            Fru talman! Uppriktigt sagt trodde jag innan dagens debatt att
            frågan om stiftelserna nu var borta från riksdagens bord. Jag
            trodde att vi hade en borgfred kring dessa. Det är någonting som
            forskarvärlden verkligen skulle önska att vi kunde uppnå. Man
            är omskakad efter 90-talets diskussion.
          </note>
          <note>
            Men om jag tolkar Ulf Nilsson rätt är det eftersträvansvärt med
            den typ av stiftelser som bildades mellan 1991 och 1994. De var
            totalt oåtkomliga för forskarvärldens åsikter. Där satt hedervärda
            personer.
          </note>
          <note>
            Det är ingen tvekan om detta. Men det fanns ingen koppling till
            forskarvärlden genom val eller via elektorsförsamlingar.
          </note>
          <note>
            Ska jag tolka Ulf Nilsson så att om Ulf Nilsson får inflytande
            över utbildningspolitiken under nästa mandatperiod kommer fler
            stiftelser att bildas och mer medel att tas från forskarnas kontroll?
            Är det verkligen en rimlig definition av forskningens frihet?
          </note>
          <note>
            Jag tycker inte det.
          </note>
          <note>
            För mig är forskarnas inflytande det viktiga. Det inflytandet
            ska finnas på fakulteten med rejäla fakultetsmedel, i fakulteternas
            egna ämnesråd och i Vetenskapsrådet via de underifrån kommande
            ansökningarna, som är så oerhört viktiga. Vi lägger också en kvalitetsribba
            över hela landet. Forskarna granskar varandras ansökningar. Det
            finns också möjligheter via initiativ i Vetenskapsrådets styrelse.
            Där kan man ta initiativ till kraftsamling och föra en dialog
            med lärosätena för att bidra till profilering och ökad kraftsamling
            ute på lärosätena. Det ger oss ett system som förmår hantera det
            nya landskap som har vuxit fram.
          </note>
          <note>
            Om Ulf Nilsson är fast i sin övertygelse om att den gamla typen
            av stiftelser var bra, kan jag inte tolka det som annat än att
            det kommer ytterligare sådana initiativ. Ett antal högskolor kommer
            att privatiseras. Ytterligare forskningsmedel ska dras undan forskarnas
            egen kontroll. Det vore att orsaka politisk strid igen i forskningspolitiken,
            som borde kunna vara en samlande kraft.
          </note>
          <note type="speaker">
            Anf. 59 ULF NILSSON (fp) replik:
          </note>
          <note>
            Fru talman! Vi kan säkert senare ha en givande diskussion om
            hur forskningsstiftelserna ska se ut.
          </note>
          <note>
            Jag ville med mina exempel tydliggöra att politiskt tillsatta
            personer har förts in på många nivåer där de inte fanns före 1994.
            Kompletterat med många andra förändringar på högskolan, som att
            t.ex. forskare och vetenskapsmän inte har rösträtt vid tjänstetillsättning,
            stärker det bilden av att utbildningsministern menar något annat
            med universitetens frihet än vi liberaler.
          </note>
          <note>
            Anf. 60 Utbildningsminister THOMAS
          </note>
          <note type="speaker">
            ÖSTROS (s) replik:
          </note>
          <note>
            Fru talman! Vi har under hösten haft en livlig aktivitet kring
            forskarnas eget val till forskningsrådens olika styrelser. Vi
            har i praktiken utökat forskarnas inflytande rejält, över inte
            minst sektorsforskningen.
          </note>
          <note>
            Tidigare sektorsforskningsorgan var bortom forskarnas inflytande.
            De är numera inom forskarnas inflytande. Den politiken har mött
            ett mycket starkt positivt gehör i forskarsamhället. Vad forskarsamhället
            varnar för är att nu börja fundera på ytterligare stiftelser och
            initiativ som tar bort forskningsmedel från forskarnas inflytande.
            Det vill jag också varna för. Då orsakar ni återigen en debatt
            som kommer att riva upp mycket av det som nu är samlande i forskningspolitiken.
          </note>
          <note type="speaker">
            Anf. 61 YVONNE ANDERSSON (kd) replik:
          </note>
          <note>
            Fru talman! Jag tror på samarbete, som utbildningsministern tog
            upp tidigt. Svensk forskning skulle må bra av långsiktighet och
            samarbete i vissa sakpolitiska frågor där jag tror vi är helt
            överens. Det finns många delar där man kan komma fram. Då ska
            man bereda den möjligheten, kanske t.o.m. innan frågorna kommer
            till kammaren.
          </note>
          <note>
            De ord som utbildningsministern här har sagt om humaniora är
            sådant vi är överens om. Det står också mycket fint i propositionstexten
            om balans mellan samhällsvetenskap, humaniora, naturvetenskap
            och teknik. De ska överlappa varandra. Men när man sedan läser
            om organisationen och främst medelstilldelningen stämmer det inte
            med de orden. Det stämmer inte heller om man ser på det internationellt,
            att vi ger så lite till humaniora och samhällsvetenskap.
          </note>
          <note>
            Vi får lyfta fram det och bearbeta det lite mera. Jag är tacksam
            för debatten i dag. Utbildningsministern har visat en öppenhet
            för att åtgärda den obalans som finns.
          </note>
          <note>
            Det finns två begrepp som måste redas ut, en gång för alla. Det
            ena har utbildningsministern varit inne på. Det är frihet. Det
            andra är kvalitet. Vi kanske helt enkelt har olika uppfattningar
            om vad det står för.
          </note>
          <note>
            Friheten har för mig också att göra med formerna för utveckling
            av forskning. Tiden ska kunna användas till vissa delar osv. Det
            ska kunna beslutas på en låg nivå, så nära forskarna som möjligt.
            Jag tror att vi har hamnat i gränslandet. Friheten är inte gränslös.
            Men när övergår friheten till att bli tvång och krav, på grund
            av en för hård styrning? Hur ser ministern på detta?
          </note>
          <note>
            Anf. 62 Utbildningsminister THOMAS
          </note>
          <note type="speaker">
            ÖSTROS (s) replik:
          </note>
          <note>
            Fru talman! Det var två mycket relevanta frågeställningar från
            Yvonne Andersson, som är i högsta grad aktuella. Det handlar naturligtvis
            om balans, precis som jag antar att Yvonne Andersson tycker.
          </note>
          <note>
            Det handlar om balans mellan medlen ute på universiteten i form
            av fakultetsmedel och externa finansiärer. Jag ser Vetenskapsrådet
            och de två nya ämnesråden, som styrs av forskarna själva, som
            centrala. Den balansen måste upprätthållas. Jag ser framför mig
            att den fortsatta politiken kommer att präglas av det vi ser i
            dagens forskningsproposition. Där återfinns rejäla satsningar
            på Vetenskapsrådet, så att rådet kan bygga upp en kvalitetsgranskande
            miljö styrd av forskarna, som driver kvalitet. Där finns också
            fortsatta rejäla satsningar på fakultetsnivå, så att det hela
            tiden finns en stark institutionsmiljö där forskning verkligen
            bedrivs.
          </note>
          <note>
            Det är en balansfråga som det finns anledning att återkomma till
            vid varje tillfälle då vi lägger fast de långsiktiga perspektiven.
            Enligt min mening har vi nu hittat en ganska bra balans för den
            treårsperiod vi resonerar om.
          </note>
          <note>
            Det görs mycket konkreta satsningar på humaniora i forskningspropositionen,
            sammantaget 148 miljoner kronor direkt riktat mot humaniora. När
            vi efter hand kan ta fram nya resurser till forskningen måste
            humanioran finnas med hela vägen. Jag är den förste att hålla
            med om det. Det är en central del av ett lands forskningspolitik.
            Det är, om man så vill, alltid en strategisk uppgift för finansieringen
            av forskning.
          </note>
          <note>
            Som av en händelse är 148 miljoner nästan exakt den summa som
            kristdemokraterna sparar i forskningspropositionen. Det är tråkigt.
            Det vore bra om kristdemokraterna kunde vara beredda att satsa
            i samma storleksordning som regeringen.
          </note>
          <note type="speaker">
            Anf. 63 YVONNE ANDERSSON (kd) replik:
          </note>
          <note>
            Fru talman! Jag är fullständigt övertygad om att kristdemokraterna
            på sikt kommer att satsa mera på forskningen, precis som vi säger
            att vi vill ha en långsammare och jämn utbyggnadstakt på grundutbildningar
            för att den goda kvaliteten ska upprätthållas.
          </note>
          <note>
            Jag är fortfarande tveksam till att det är forskarna själva som
            bestämmer i Vetenskapsrådet t.ex. Enligt propositionen är det
            bara 30 miljoner som är fria i meningen rörliga pengar år 2003.
            Innan dess är alla medel intecknade.
          </note>
          <note>
            Utbildningsministern tar upp detta med ökade medel till humaniora
            och samhällsvetenskap. Är det verkligen så mycket mer pengar,
            när man har räknat med löneökningar inom ett löneutrymme på 2,5-3
            %?
          </note>
          <note>
            Då måste jag vara helt felunderrättad och ha läst helt fel. Någonstans
            där tror jag att det går isär för oss, hur verkligheten är beskaffad.
          </note>
          <note>
            Jag vill också säga något om hur vi använder begreppet kvalitet.
            Det kanske inte alltid är så att vi i samtiden, med dagens forskare,
            kan bestämma vad som är kvalitet i en framtid. Det är just vad
            Arvid
          </note>
          <note>
            Carlsson och andra nobelpristagare har visat. De har varit bärare
            av en idé som har förts fram under åren.
          </note>
          <note>
            Till slut har det visat sig att den är bäraktig och kraftfull.
            Men det tar flera år. Det är själva grunden till att vi vill ha
            friheten. Vi vill säkra de kanske småskaliga projekt som visar
            sig ha en oerhörd potential inför framtiden.
          </note>
          <note>
            Jag tror fortfarande att debatten måste vara oerhört öppen, med
            frihet, kvalitet och ödmjukhet inför hur framtidens samhälle ska
            utvecklas, utifrån dessa delar.
          </note>
          <note>
            Anf. 64 Utbildningsminister THOMAS
          </note>
          <note type="speaker">
            ÖSTROS (s) replik:
          </note>
          <note>
            Fru talman! Arvid Carlssons exempel visar att det finns all anledning
            att ha tillit till forskarsamhället. Vi har många sådana exempel.
            Det går att bryta sig fram med nya upptäckter. Det samhället,
            liksom alla andra samhällen, möter motsättningar. Vetenskapen
            har visat sig hantera de nya insikter man får på så sätt att de
            trots allt bryter igenom. Arvid Carlssons exempel är ett sådant.
            Den tilliten måste vi ha från riksdag och regering. Det är bara
            vi som har möjlighet att i praktiken se till att den tilliten
            resulterar i verkligt fri forskning.
          </note>
          <note>
            Vetenskapsrådet har ingående närmare 2 miljarder kronor, helt
            ostyrt från regeringens sida. När riksdagen nu tar ställning till
            forskningspropositionen fattar man beslut om ett antal viktiga
            prioriterade områden under ett antal år framöver. Ta t.ex. lärarutbildningens
            område. Ingen, inte heller forskarvärlden tror väl att vissa forskningsområden
            frivilligt kommer att dra ned på ett antal olika områden, därför
            att det är viktigt att bygga upp forskning kopplad till lärarutbildningen.
            Det är rimligt att riksdagen får ha ett ord med i laget.
          </note>
          <note>
            Vad den forskningen kommer att innehålla kan inte riksdagen ha
            något inflytande över. Men när det gäller att se till att freda
            en pott pengar för att bygga upp detta område är det rimligt att
            riksdagen har någonting att säga till om. På motsvarande sätt
            vill riksdagen ha någonting att säga till om när det gäller att
            humaniora ska ha en rejäl pott pengar för att kunna bedriva en
            bra forskning.
          </note>
          <note>
            Det är 2 miljarder ingående - en ökning med närmare en halv miljard
            under de kommande åren. Det är klart att Vetenskapsrådet kommer
            att ha mycket stora möjligheter att arbeta, styrt av forskarna
            själva. Merparten är underifrån kommande ansökningar som granskas
            av forskare, men det är också en summa pengar för att forskarsamhället
            självt ska resonera kring hur man gör kraftsamlingar på olika
            områden och hur man ser till att stimulera profileringar ute på
            lärosätena.
          </note>
          <note>
            Jag ser fram emot en mycket intressant utveckling på Vetenskapsrådets
            sida. Vi kommer inte att ha så mycket inflytande över den i direkta
            tal, för den styrs av forskarna själva.
          </note>
          <note type="speaker">
            Anf. 65 MARIA LARSSON (kd):
          </note>
          <note>
            Fru talman! Det gläder mig att utbildningsministern är här, då
            jag har några frågor att rikta till ministern.
          </note>
          <note>
            Högskolornas betydelse för den regionala utvecklingen är oomtvistad.
            Högskolorna står i centrum när framtida tillväxtmöjligheter diskuteras
            i tillväxtavtalen.
          </note>
          <note>
            Högskolan i Jönköping är en av två stiftelsehögskolor i landet,
            alltså skolor som inte är statliga. De är en del av den lilla
            mångfald Sverige kan uppvisa, hittills, i ägarstrukturen för högre
            utbildning och forskning. Den mångfalden ska vi vårda och värna.
          </note>
          <note>
            Därför är stiftelsehögskolorna värda särskild uppmärksamhet och
            ett eget anförande. Här kan vi också innefatta de teologiska högskolorna.
          </note>
          <note>
            Tyvärr har stiftelsehögskolorna ibland haft svårt att hävda sig
            vad gäller medelstilldelning, detta trots att man ofta har förvaltat
            de anslagna medlen mycket effektivt och uppvisar god kvalitet
            på alla områden som man anförtros. Högskolan i Jönköping har exempelvis
            anseende även med europeiska mått mätt när det gäller inriktningen
            mot entreprenörskap.
          </note>
          <note>
            Vi kristdemokrater ser positivt på att de regionala förutsättningarna
            tas till vara. Jönköpings högskola ligger i det län som innehåller
            den region som hade högst tillväxt i Sverige under 1990-talet.
            Det är således ett område som är betydelsefullt för Sverige som
            nation. Länets invånare har en utbildningsnivå som ligger bland
            de lägsta i landet, och behovet av och efterfrågan på högre utbildning
            och forskning är omfattande. Man har både i regionen och i forskarvärlden
            ett stort förtroende för högskolan.
          </note>
          <note>
            Fru talman! Det var därför med stor spänning jag väntade på såväl
            budgetpropositionen som forskningspropositionen. Jag kunde då
            konstatera att Högskolan i Jönköping var, om inte riktigt bortglömd,
            ganska förbisedd. Jag noterade också att Thomas
          </note>
          <note>
            Östros i sin inledande uppräkning inte alls nämnde stiftelsehögskolorna.
          </note>
          <note>
            Det utbildningspolitiska landskapet har förändrats genom tillkomsten
            av vetenskapsområden. I samband med det fick flera medelstora
            högskolor examinationsrätt inom vetenskapsområden. Högskolan i
            Jönköping fick examinationsrätt redan 1995 inom samhällsvetenskapliga
            ämnen. Hade begreppet vetenskapsområde funnits redan då hade sannolikt
            också
          </note>
          <note>
            Högskolan i Jönköping fått det. Nu har regeringen i stället valt
            att behandla Högskolan i Jönköping som om man vore utan de aktuella
            rättigheterna, alltså rätten till forskarutbildning och rätten
            att utfärda doktorsexamina. Förslaget i budgetpropositionen för
          </note>
          <note>
            2001 innebär att man får en uppräkning som är lägre än övriga
            högskolor med forskarutbildning och examinationsrättigheter får.
            Varför är det så, Thomas
          </note>
          <note>
            Östros?
          </note>
          <note>
            Sedan hösten 1999 ligger en ansökan från Högskolan i Jönköping
            för behandling. Först låg den på
          </note>
          <note>
            Utbildningsdepartementet, och nu ligger den på Högskoleverket
            för prövning om man ska få vetenskapsområdet för humaniora-samhällsvetenskap.
            Denna s.k. prövning borde ha ansetts som en formsak, i enlighet
            med vad jag har angett om redan given behörighet. Det naturliga
            och självklara hade varit att regeringen hade gjort detta inför
            höstens forskningsproposition. Det gjordes inte.
          </note>
          <note>
            Fru talman! Det är inte rimligt att stiftelsehögskolan i Jönköping
            näst intill fråntas tidigare erhållna behörigheter bara för att
            regeringen nu omorganiserar den centrala verksamheten och inför
            s.k. vetenskapsområden. Och anslagsgivningen från regeringens
            sida måste självklart ligga i paritet med övriga högskolor som
            har beviljats vetenskapsområden.
          </note>
          <note>
            Läget är gott för skolan, och kvaliteten är hög. Det finns 15
            professorer i dagsläget på Internationella
          </note>
          <note>
            Handelshögskolan, och 5 nya professorer är under tillsättning
            på Högskolan för lärarutbildning och kommunikation. Redan 1995
            hade man en gemensam fakultet för hela högskolan.
          </note>
          <note>
            Jag skulle vilja be Thomas Östros att se till att den här prövningen
            nu snabbt blir gjord och att medelstilldelningen därefter förändras
            i vårpropositionen för
          </note>
          <note>
            2001 så att Högskolan i Jönköping inte fortsatt diskvalificeras
            vare sig för att regeringen har omorganiserat eller för att man
            är en icke-statlig högskola. Den är en nödvändig spjutspets mot
            framtiden i en expansiv region.
          </note>
          <note>
            Med tanke på det förbiseende som gjordes i budgetpropositionen
            och i Thomas Östros uppräkning tidigare vore det bra om han tog
            tillfället i akt att ge ett erkännande också till stiftelsehögskolorna
            och bekräfta möjligheten till en god utveckling också för dessa
            högskolor.
          </note>
          <note type="speaker">
            Anf. 66 TREDJE VICE TALMANNEN:
          </note>
          <note>
            Jag vill passa på att meddela att det inte blir någon votering
            kl. 16.00. Den voteringen är alltså inställd.
          </note>
          <note type="speaker">
            Anf. 67 ANA MARIA NARTI (fp):
          </note>
          <note>
            Fru talman! Jag ska börja med att yrka bifall till reservation
            5 under mom. 4 och 9.
          </note>
          <note>
            I denna reservation understryker Folkpartiet att den procentuellt
            största ökningen av anslagen bör gå till humanistisk-samhällsvetenskapliga
            ämnesrådet.
          </note>
          <note>
            Just i denna fråga vill jag nu tala om de humanistiska ämnenas
            betydelse för samhället.
          </note>
          <note>
            Vikten av denna forskning kan inte lätt omtolkas i siffror. Resultaten
            kan inte på ett enkelt sätt omvandlas till matematiskt säkra penningbelopp.
            Men vi begår ett stort misstag om vi undervärderar eller prioriterar
            ned denna art av kunskap. Det gäller enligt min uppfattning en
            gammal synd i den svenska diskussionen om kunskap.
          </note>
          <note>
            Under mina 30 svenska år har jag sett föraktet för humaniora
            ta olika skepnader, samtidigt som attityden har gömt sig bakom
            en anständig yta genom att man har talat om nytta, nyttig kunskap.
            Vad ska vi göra med den kunskapen? var ett slagord på den tiden
            jag var engagerad i skoldebatten i slutet på 70-talet och början
            på 80-talet.
          </note>
          <note>
            I raden av ämnen som jag vill tala om ingår historia, språkforskning
            och filosofi. Om vi ser på vad människorna visar intresse för
            i dag upptäcker vi att just nyfikenheten på historia, språkkunskap
            och filosofi har erövrat mer och mer utrymme i vardagen.
          </note>
          <note>
            Nyttan med kunskap av denna sort kan som sagt var inte räknas
            i pengar, men vad vi i dag ser i människornas intresse är uttryck
            för djupt mänskliga behov
          </note>
          <note>
            - behov som under en tid har varit rätt misshandlade och har
            prioriterats ned.
          </note>
          <note>
            Det är faktiskt frågor om vår egen identitet som individer och
            om gruppers identitet - sociala grupper, etniska grupper och grupper
            med särskilda funktioner i samhället - som får svar i humanismens
            ständigt pågående dialoger. Vi måste bli av med den syn som säger
            att sådana ämnen är ett slags lyxvaror i vetenskapens värld.
          </note>
          <note>
            Vi talar i dag mycket ofta om upplevelseindustrin.
          </note>
          <note>
            Denna upplevelseindustri, som håller på att bli en mycket stark
            motor i den nya kommunikationen, rör sig fritt i förfluten tid,
            i nutid och i framtid. Denna industri skapar en marknad för spel,
            föreställningar, rörliga bilder, musik och dramatiska lekar -
            det som de unga kallar för rollspel.
          </note>
          <note>
            Kan vi undvara forskning som studerar vad som pågår i denna nya
            gestaltningarnas, tankarnas och drömmarnas värld? Jag tror inte
            det. Jag tror att vi ständigt behöver analys kring det som händer
            i denna immateriella värld.
          </note>
          <note>
            För att illustrera den humanistiska kunskapens vikt för människan
            vill jag tala lite grann om den värld jag kommer ifrån. Det var
            totalitarismens värld.
          </note>
          <note>
            Som barn lärde jag känna fascismen, och sedan tillbringade jag
            en mycket stor del av mitt liv under riktig kommunism.
          </note>
          <note>
            Bägge dessa hemska våldets samhällsstrukturer försökte manipulera
            och göra om humanismen. De ville göra historia och filosofi och
            andra sådana ämnen till redskap för indoktrinering. Men det intressanta
            är att det just var i oaser där denna kunskap trots allt kunde
            röra sig fritt som människorna hittade friheten.
          </note>
          <note>
            I Norge, under den tyska ockupationen, fanns ett läger för folk
            som misstänktes kunna bli motståndsmänniskor - lägret Grini. I
            detta läger satt bl.a. en mycket välkänd litteraturvetare: Francis
            Bull. Vet ni vad han gjorde där? Han höll föreläsningar i litteraturhistoria.
          </note>
          <note>
            Till fiskarna som var arresterade därför att deras söner hade
            flytt till England för att kämpa mot tyskarna talade han om Bjørnstjerne
            Bjørnsons fosterländska dikter.
          </note>
          <note>
            För lärarna, som utsattes för politisk utpressning av nazisterna,
            berättade han om Peer Gynt och om
          </note>
          <note>
            Brand som motsatta människotyper: kompromissernas människa, som
            jämt flyr allt engagemang och bara tänker på sig själv, och människan
            som offrar allt för sin övertygelse.
          </note>
          <note>
            Litteraturhistorien blev på Grini ett vapen.
          </note>
          <note>
            Jag måste säga att vi som levde många år under kommunistiskt
            förtryck också har upplevt detta. Vi hade nästan alla bekanta
            och släktingar som satt i fängelse. Då och då kom bekanta och
            släktingar ut ur fängelset. Berättelserna om föreläsningar och
            studier på mycket hög nivå, som bedrevs i fängelse av mycket kunniga
            akademiker i stånd att vidareutveckla sin kunskap i dialog med
            de andra fångarna utan böcker och utan hjälpmedel, var en ständig
            refräng.
          </note>
          <note>
            Jag tycker att vi måste tänka på hela den kraft som finns samlad
            i humaniora och i traditionen också när vi gör våra ekonomiska
            beräkningar för framtiden, därför att vi inte har tagit hand om
            denna tradition tillräckligt bestämt i vårt land.
          </note>
          <note type="speaker">
            Anf. 68 JOHAN LÖNNROTH (v):
          </note>
          <note>
            Fru talman! Jag ska börja med att instämma i det som Britt-Marie
            Danestig sade från talarstolen tidigare. Jag ska också instämma
            i Ana Maria Nartis inlägg, som jag tycker var mycket viktigt.
            Däremot kan jag tyvärr inte yrka bifall till folkpartireservationen,
            för jag kan inte se att den konkret prioriterar humaniora på det
            sätt som jag vill göra i min motion, Ub1, som jag härmed yrkar
            bifall till. Jag föreslår att man på tio års sikt graderar upp
            humanioras andel av anslagen inom humanistiska och samhällsvetenskapliga
            anslagsområdet, så att den ökar till hälften. I folkpartireservationen
            slår man ihop humaniora och samhällsvetenskap, och det tycker
            jag är djupt olyckligt.
          </note>
          <note>
            Jag har lyssnat på denna debatt, och jag tycker att det är lite
            paradoxalt. Å ena sidan kan jag uppleva ett slags överdriven respekt
            för den fria forskningen. Det är som om forskning alltid och i
            alla lägen är något positivt i sig, och det gäller särskilt den
            fria forskningen. Å andra sidan utdelas det ifrån i princip alla
            partier pekpinnar på olika sätt. Man politiserar. Det gör man
            naturligtvis i en riksdag.
          </note>
          <note>
            Thomas Östros har pekat på den märkliga motsättningen i den borgerliga
            argumentationen. Man försvarar stiftelserna. Det var verkligen
            politiska konstruktioner där man skulle skydda forskningen från
            forskarnas egna fria val av forskning. Så talar man ändå med darr
            på stämman om den fria forskningen.
          </note>
          <note>
            Moderaterna talar i reservationen också om den fria forskningen,
            men så vill man göra en kraftsamling vad gäller bioteknik och
            IT. Men forskarna får väl själva bestämma om det är så att det
            är IT och bioteknik som är det viktiga och som är framtiden!
          </note>
          <note>
            I det särskilda yttrandet skriver Ulf Nilsson att man vill ha
            en forskning fri från politisk och kommersiell styrning. Det tycker
            vi väl alla i viss mening.
          </note>
          <note>
            Det är ett svårt begrepp. Vad menas med att forskningen ska vara
            fri från politisk styrning?
          </note>
          <note>
            Ana Maria Narti har givit en alldeles riktig beskrivning av hur
            läget var i diktaturerna i öst. Jag kan ta mitt eget ämne ekonomi.
            Jag har läst en del läroböcker i politisk ekonomi. Det var sagolika
            uppvisningar i ensidiga politiska pekpinnar när det gällde vad
            som var rätt och vad som var fel.
          </note>
          <note>
            Men om man tittar på de nuvarande ekonomiämnena i detta land
            och i många andra länder i dag ser man, påstår jag, att den s.k.
            ekonomiska forskningen till mycket stora delar är tankesmedjor
            för borgerlig ideologi och ingenting annat. Det handlar inte om
            fri forskning. I alla fall delar av den är ett slags propagandaverksamhet.
          </note>
          <note>
            Det finns en nationalekonom som heter Hans
          </note>
          <note>
            Lind, som disputerade på en avhandling för några år sedan där
            han hade gått igenom en väldig mängd tidskriftsartiklar i internationella
            tidskrifter. Vad han visade var att de tjusiga teorierna ofta
            är en massa formler och nästan aldrig hade någonting med den verkliga
            problematiken att göra. Det var alltså ett slags skriverier för
            skrivandets egen skull - ett slags sluten värld där man skrev
            abstrakta artiklar till varandra.
          </note>
          <note>
            Det finns alltså en väldig massa meningslös och dålig forskning
            också.
          </note>
          <note>
            Jag måste också medge att när jag läste om det här med att några
            på Handelshögskolan i Stockholm hade lyckats få ett antal kända
            personer att göra små ritningar som de satte upp på Moderna museet
            drabbades jag av tanken att man kanske skulle dra ned anslagen,
            inte bara till Handelshögskolan utan också till
          </note>
          <note>
            Moderna museet och låta de här ganska rika personerna betala
            det här själva i stället.
          </note>
          <note>
            Det finns också annan forskning. Jag kan ta upp den pedagogiska
            forskningen. Det är kanske lite elakt att säga så, men jag anser
            att stora delar av det som har kallats pedagogisk forskning har
            varit ett viktigt redskap när det gällde att arbetarrörelsen bytte
            sin gamla fina bildningstradition mot något slags maktmonopol
            för utbildningsbyråkrater. Det var ett synsätt i utbildningen
            som var djupt olyckligt. Det gäller inte alls all pedagogisk forskning,
            men stora delar av den s.k. pedagogiska forskningen har fungerat
            så.
          </note>
          <note>
            Jag hävdar bestämt att det inte behövs mera pengar totalt till
            forskningen, utan man behöver just prioritera, som alla talar
            om men som ingen vågar göra.
          </note>
          <note>
            Att prioritera betyder inte bara att man ger mera pengar till
            vissa saker utan också att man ger mindre pengar till vissa andra
            saker. Och det är ingen som vågar peka ut det.
          </note>
          <note>
            Jag har i min motion pekat på siffror som regeringen själv har
            tagit fram som visar att för fem år sedan gick ungefär lika mycket
            pengar av statsanslagen till humaniora som till samhällsvetenskaperna.
          </note>
          <note>
            Nu är det nere i 36 %. Snacka om att prioritera humaniora, Thomas
            Östros! Det har faktiskt minskat kraftigt, och för samhällsvetenskaperna
            har det ökat.
          </note>
          <note>
            Det är stora delar av humaniora som är i ekonomisk kris. Små
            språkämnen har försvunnit. Finskan har försvunnit som självständigt
            ämne i Stockholm och Lund, för att ta ett exempel. En mängd gymnasielärare
            - jag känner några stycken själv - i litteratur och historia var
            doktorander. Det ligger i sakens natur att de måste hålla på länge.
            Om man ska klara av att kombinera det här med att doktorera med
            en gymnasielärargärning tar det många år. I och med den här doktorandreformen
            kan de inte längre vara knutna till en institution och ägna sig
            åt forskning.
          </note>
          <note>
            Det står också i propositionen att andelen humaniora är lägre
            i Sverige än i Danmark och Norge. Man kan ju fråga sig vad det
            beror på. Jag tror att det beror på att den här bildningstraditionen
            har varit starkare där. Det har kanske att göra med Grundtvig
            i Danmark; jag vet inte. Här i Sverige har det alltid varit mera
            teknokratiskt och ekonomiskt. Det är liksom den typen av forskning
            som har prioriterats här.
          </note>
          <note>
            Det kanske inte går att locka upp utbildningsministern. Och vill
            han inte komma upp kan han ju fundera på den här frågan. Thomas
            Östros nämnde
          </note>
          <note>
            128 miljoner när det gällde humaniora. Det är ju inte det, utan
            det är humaniora plus samhällsvetenskap.
          </note>
          <note>
            Jag skulle gärna vilja veta hur det här kommer att fördelas mellan
            humaniora och samhällsvetenskap.
          </note>
          <note type="speaker">
            Anf. 69 PER BILL (m) replik:
          </note>
          <note>
            Fru talman! Här pratar en vänsterpartist utan samma lena tunga
            som den konstellation som lägger fram forskningspropositionen
            har. Normalt känner jag
          </note>
          <note>
            Johan Lönnroth som en, jag höll på att säga, moderat vänsterpartist.
            Men när det gällde högre utbildning och forskning var det ord
            och inga visor.
          </note>
          <note>
            Han talade om meningslös och dålig forskning, att det är spektakel
            när det visas upp teckningar på Handelshögskolan osv. Man borde
            dra in stöd för det ena och det andra.
          </note>
          <note>
            Är inte själva grunden i en bra forskning att det finns teser
            och motteser? I Johan Lönnroths värld tycks ljuset redan vara
            uppfunnet och sittandes vackert på den vänstra sidan, och allting
            annat kan avfärdas som dumheter och irrläror. Därmed kan forskningspengarna
            dras bort. Det här var väl ett väldigt tydligt sätt att illustrera,
            Johan Lönnroth, att åtminstone Vänsterpartiet, om ni fick bestämma
            ännu mer, skulle ha väldigt tydliga politiska idéer om hur forskningen
            ska styras.
          </note>
          <note type="speaker">
            Anf. 70 JOHAN LÖNNROTH (v) replik:
          </note>
          <note>
            Fru talman! Jag förmodar att Per Bill antingen inte förstod ett
            ord av vad jag sade eller också ville han inte förstå det.
          </note>
          <note>
            Vi måste ha en mångfaldig forskning. Ibland kan det inte undvikas
            att det finns värderingar som visar sig i forskningen. Men det
            ska finnas forskning och forskare med både Per Bills värderingar
            och mina värderingar.
          </note>
          <note>
            Det ämne som jag använde som exempel var nationalekonomi. Det
            har funnits tider också här i Sverige då nästan alla professorer
            stod och predikade om den keynesianska finanspolitikens helighet.
            Man kan nog påstå att nationalekonomin i Sverige, så länge
          </note>
          <note>
            Assar Lindbeck var socialdemokrat, snarast var socialdemokratisk.
            Men i dag är det ingen tvekan om att
          </note>
          <note>
            97 % av allt som skrivs av nationalekonomer är skrivet av Per
            Bills kompisar och handlar om den ideologiska inriktningen.
          </note>
          <note>
            Det är en brist på mångfald. Jag hävdar inte monopol för vänsterståndpunkter,
            utan jag hävdar att det skulle behövas mycket mer av mångfald.
            Det håller på att bli ett moderat maktmonopol inom speciellt ekonomiämnet.
          </note>
          <note type="speaker">
            Anf. 71 PER BILL (m) replik:
          </note>
          <note>
            Fru talman! Jag har ju inte sett det här. Jag menar att det i
            min hemstad Uppsala finns två ganska tydliga skolor inom ekonomi.
            Den ena har åtminstone
          </note>
          <note>
            Thomas Östros jobbat på förut, nämligen den skola som hävdar
            att högre skatter är jättebra för tillväxt. Ur denna skola har
            det naturligtvis sprungit en motskola som försöker visa att högre
            skatter är hämmande för tillväxt. Det är ju här man hittar dynamiken,
            när man har bilden och motbilden och kan ha ordentliga diskussioner
            mellan dessa två ståndpunkter för att se vilken tes som är mest
            relevant.
          </note>
          <note>
            Det var här som jag uppfattade Johan Lönnroth som att han trodde
            sig kunna se vilka av de här forskningarna som bara var propaganda
            - moderatpropaganda eller socialdemokratisk propaganda - och som
            därmed kunde tas bort. Ifall talet snarare gick ut på att det
            borde finnas fler fria resurser, så att det även kunde finnas
            någon ytterligare vänsterståndpunkt, har jag större respekt för
            Johan Lönnroths anförande och idéer.
          </note>
          <note type="speaker">
            Anf. 72 JOHAN LÖNNROTH (v) replik:
          </note>
          <note>
            Fru talman! Per Bill får gärna skicka den där uppsatsen där man
            försöker bevisa att högre skatter är bra för tillväxt. Jag har
            inte på mycket länge sett någon sådan text. Däremot har jag ju
            sett en och annan som vill vara lite mer försiktig än alla de
            här moderata teoretikerna och som säger att det inte är bevisat
            att det ökar den ekonomiska tillväxten att sänka skatter.
          </note>
          <note>
            Det har jag sett.
          </note>
          <note>
            Ibland tycker jag att det är lite sorgligt små avstånd mellan
            de här olika nyanserna. Det handlar alltså om själva grundtänkandet
            och ideologin. Jag hävdar i likhet med vad Villy Bergström gjorde
            i en berömd uppsats, jag tror att det var 1977, att nationalekonomiämnet
            präglas av en grundläggande borgerlig filosofi.
          </note>
          <note type="speaker">
            Anf. 73 YVONNE ANDERSSON (kd) replik:
          </note>
          <note>
            Fru talman! Med den här diskussionen kan man ju fundera på inom
            vilka områden som Vänsterpartiet vill vara starkt när det gäller
            propositionen och när det gäller kunskapsområdet. Vad jag förstod
            av Johan
          </note>
          <note>
            Lönnroth värnade han starkt om humaniora. Det håller jag fullständigt
            med om; jag tycker att det är fantastiskt. Men då blir min fundering:
            Hur kan ni acceptera att det av alla medel som ska gå till Vetenskapsrådet
            endast är 12 % som går till humaniora och samhällsvetenskap? Hur
            har ni resonerat då för att värna alla de här värden som jag förstår
            att Johan
          </note>
          <note>
            Lönnroth är mån om?
          </note>
          <note type="speaker">
            Anf. 74 JOHAN LÖNNROTH (v) replik:
          </note>
          <note>
            Fru talman! Huvudpoängen i min motion och i det som jag talar
            om är alltså inte mera resurser till vare sig forskning totalt
            eller till humaniora och samhällsvetenskap totalt, utan vad jag
            talar om är en omfördelning inom området humaniora och samhällsvetenskap.
            Jag ska faktiskt erkänna att det finns delar av humaniora där
            jag inte heller anser att det är så nödvändigt och viktigt med
            mera pengar.
          </note>
          <note>
            Nu är det väl så att på de teologiska fakulteterna -
          </note>
          <note>
            Yvonne Andersson är kanske lite speciellt intresserad av dem
            - har det länge förekommit en massa s.k.
          </note>
          <note>
            forskning som inte har någonting alls med forskning att göra.
            Det har väl förhoppningsvis börjat försvinna.
          </note>
          <note>
            Men jag är inte säker på att jag skulle lägga mera pengar där
            om jag skulle få mera pengar till humaniora. Jag skulle vilja
            ha en starkare prioritering av de tunga ämnena också inom det
            humanistiska området.
          </note>
          <note>
            Ana Maria Narti påpekade att de har en mycket stark folklig förankring
            i dag. Det är ämnen som historia, litteratur och språk. Det är
            dessa ämnen som har fått falla undan till fördel för en massa
            annan dålig forskning inom framför allt vissa samhällsvetenskapliga
            ämnen.
          </note>
          <note type="speaker">
            Anf. 75 YVONNE ANDERSSON (kd) replik:
          </note>
          <note>
            Fru talman! Johan Lönnroth nämnde Grundtvig.
          </note>
          <note>
            Med tanke på den typen av önskvärd forskning och bildningsideologi
            skulle man ju kunna lyfta fram att det vore lämpligt med lite
            mer pengar till utbildningsvetenskap. Den har ju bara fått 1 %.
            Det är egentligen väldigt lite när man ska starta forskningsmiljöer
            på så oerhört många nämnder som det kommer att bli när det nya
            förslaget om lärarutbildningen ska träda i kraft. Hur har ni resonerat
            där? Det vore väl intressant att se över om det räcker? Någonstans
            finns det ju en kritisk punkt när det inte finns pengar ens till
            detta. Man kan inte omfördela hur länge som helst inom själva
            ämnesområdet om man inte tillför något.
          </note>
          <note type="speaker">
            Anf. 76 JOHAN LÖNNROTH (v) replik:
          </note>
          <note>
            Fru talman! Jag tror att gamle Grundtvig skulle ha vridit sig
            i graven om han jämfördes med den moderna s.k. utbildningsvetenskapen.
            Grundtvig stod ju för den fria folkbildningen och vikten av en
            bildningstradition. Jag tycker att mycket av det som kallas för
            utbildningsvetenskap har väldigt lite att göra med den bildningstraditionen.
            För mig är det två helt olika saker.
          </note>
          <note type="speaker">
            Anf. 77 ANA MARIA NARTI (fp) replik:
          </note>
          <note>
            Fru talman! Ibland inträffar mycket intressanta saker under en
            sådan här debatt. Jag måste säga att jag upplever ett påstående
            som Johan Lönnroth kom med som en sensation. Det har att göra
            med skolhistoria i vår tid. Han säger att en stor del av forskningen
            ledde till att byråkraterna tog makten över skolpolitiken och
            trängde undan den gamla bildningstraditionen. Då inträffar faktiskt
            en liten sensation i den här plenisalen. Jag håller fullständigt
            med om den här beskrivningen. Jag skulle vilja att vi sätter i
            gång en ordentlig diskussion om skolpolitikens utveckling från
            slutet av 60-talet till i dag. Det skulle vara mycket intressant
            och oerhört viktigt för vår attityd gentemot kunskapen.
          </note>
          <note>
            Sedan är det så att jag vill ha mera pengar till humaniora. Jag
            vill ha mera pengar till forskning. Jag känner folk som har tagit
            mycket intressanta humanistiska doktorsexamina och som går arbetslösa.
            På arbetsförmedlingen får de veta att de ska betrakta sina akademiska
            karriärer som avslutade och gå och jobba på en restaurang. Denna
            antiintellektualism tycker jag är fullständigt oacceptabel i ett
            samhälle som säger sig uppskatta kunskap.
          </note>
          <note type="speaker">
            Anf. 78 JOHAN LÖNNROTH (v) replik:
          </note>
          <note>
            Fru talman! Jag hoppas att jag inte gör Ana Maria
          </note>
          <note>
            Narti ännu mer chockerad när jag säger att jag helhjärtat kan
            instämma också i detta. Jag känner också ett flertal sådana personer.
            Jag anser att det finns ett gammalt förakt för humaniora i Sverige.
            När Jan
          </note>
          <note>
            Guillou kan samla tre fulla Skara domkyrka och tala om Svea rikes
            vagga är det någonting som har hänt.
          </note>
          <note>
            Det håller kanske på att hända någonting spännande och intressant.
            Låt oss få den här diskussionen! Vi har den diskussionen också
            inom Vänsterpartiet. Det finns olika åsikter. Jag kan inte tala
            för hela mitt parti.
          </note>
          <note>
            Detta är en fråga som jag hoppas att Britt-Marie Danestig, jag
            och andra kommer att fortsätta att ha en dialog om. Om folkpartister
            vill vara med i den diskussionen är det bara välkommet.
          </note>
          <note type="speaker">
            Anf. 79 ANA MARIA NARTI (fp) replik:
          </note>
          <note>
            Fru talman! Jag ska passa på att spinna vidare på en liten tråd
            som också Johan Lönnroth tog upp. Jag tycker att det är en skandal
            att det finska språket nästan har försvunnit från högskole- och
            universitetsområdet i Sverige. Vi behandlar inte landets största
            minoritet på rätt sätt när detta inträffar. Det borde inte ha
            hänt.
          </note>
          <note>
            Tack, Johan Lönnroth.
          </note>
          <note type="speaker">
            Anf. 80 SYLVIA LINDGREN (s):
          </note>
          <note>
            Fru talman! Näringsutskottet har beretts möjlighet att yttra
            sig med anledning av den proposition om forskningspolitik som
            vi nu debatterar, och så har också skett. Bl.a. har näringsutskottet
            understrukit vikten av att det skapas långsiktighet och kontinuitet
            beträffande systemet med de svenska industriforskningsinstituten.
          </note>
          <note>
            Fru talman! Det är med anledning av detta som jag har begärt
            ordet. I samband med att staten aviserade att anslagsstiftelser
            var en olämplig associationsform för organisationer som fortlöpande
            erhöll statligt stöd utredde och konstaterade en statlig utredning
          </note>
          <note>
            1996 att instituten lämpligen borde organiseras i aktiebolagsform.
            För att göra en lång historia kort bildades då bl.a. holdingbolaget
            Ireko. Enligt Irekos bolagsordning och aktieägaravtal ligger omstruktureringen
            av bolagiseringen av instituten under Näringsdepartementet. Målet
            för bolagiseringen var att den skulle vara genomförd vid utgången
            av år 2001. Men redan i början av år 2001 beräknas dock samtliga
            berörda institut vara bolagiserade.
          </note>
          <note>
            Irekoinstituten har genomgått en i historisk jämförelse omfattande
            omstrukturering under de senaste tre åren. Ägarfrågorna har fokuserats
            när instituten har omvandlats från stiftelser till aktiebolag.
            Ett nytt strategiskt tänkande har genomsyrat instituten i en ökande
            omfattning. Detta har bl.a. lett till fusioner och omfattande
            interna omstruktureringar och förnyelse av denna viktiga verksamhet.
            Ett bra styrinstrument för ägaren Ireko i denna process har varit
            det villkorade stödet till långsiktig kompetensuppbyggnad.
          </note>
          <note>
            Fru talman! Den positiva och snabba utveckling som har skett
            av de här berörda instituten under de senaste åren hade troligtvis
            inte kommit till stånd utan statlig offentlig medverkan genom
            Ireko.
          </note>
          <note>
            Nu känns det som om det är dags att gå in i en ny fas. Det borde
            kanske vara så att näringslivet tar huvudansvaret för institutens
            verksamhet. I så fall uppstår naturligtvis frågan om industriintressenterna
            verkligen har tillräckligt starka incitament att driva de förändringsfrågor
            som syftar till att tillgodose samhällsintressena.
          </note>
          <note>
            Det finns onekligen en hel del frågetecken att räta ut när det
            gäller institutens framtid och deras utveckling. Men det är också
            viktigt att framhålla att för verksamhetens skull är det nödvändigt
            att man kommer fram till ett snabbt ställningstagande i dessa
            frågor. Vad jag kan förstå pågår samtal mellan Näringsdepartementet,
            Utbildningsdepartementet och KK-
          </note>
          <note>
            stiftelsen, vilket också står i propositionen. Dessa samtal sker
            för att få klarhet i de långsiktiga ambitionerna när det gäller
            ägande och finansiering av institutens verksamhet.
          </note>
          <note>
            Fru talman! Tiden går fort. Verksamheten är viktig, varför jag
            här och nu återigen tar tillfället i akt att betona vikten av
            att långsiktighet och kontinuitet skapas för att utveckla den
            viktiga verksamheten som industriforskningsinstituten bedriver,
            inte minst ur ett samhällsekonomiskt perspektiv.
          </note>
          <note>
            Anf. 81 Utbildningsminister THOMAS
          </note>
          <note type="speaker">
            ÖSTROS (s) replik:
          </note>
          <note>
            Fru talman! Det känns angeläget att ge en direkt respons till
            näringsutskottet och Sylvia Lindgren när det gäller just industriforskningsinstituten.
            Det är en viktig del i en fortsatt reformering av den samlade
            politiken för forskning och utveckling. Industriforskningsinstituten
            har haft en intensiv fas av förändringar i sin form, bl.a. bolagiseringar.
            Man har gjort mycket intressant under den tiden.
          </note>
          <note>
            Vi arbetar nu med och planerar att lägga fram en proposition
            på riksdagens bord med en långsiktig inriktning av politiken för
            industriforskningsinstituten som tar upp ägandefrågan som en viktig
            del. Staten är i dag både ägare och finansiär. Det finns anledning
            att föra en strategisk diskussion om det. Även frågan om hur vi
            ytterligare kan förstärka möjligheten att prioritera och vara
            flexibel i det system av industriforskningsinstitut som finns
            tas upp. Vidare tas frågan upp om hur vi skapar ett system som
            gör det möjligt att också kunna föra in nya intressanta områden
            där industriforskningsinstituten kan spela en viktig roll.
          </note>
          <note>
            Arbetet pågår på bredden i Regeringskansliet och kommer att resultera
            i en proposition under nästa år.
          </note>
          <note type="speaker">
            Anf. 82 SYLVIA LINDGREN (s) replik:
          </note>
          <note>
            Fru talman! Tack, utbildningsministern. Jag är glad för den respons
            vi har fått. Jag har läst igenom betänkandet och jag har lyssnat
            på debatten. Det är många viktiga frågor som berör forskningen
            i dess helhet, men man får inte glömma den industrirelevanta forskningen
            och vikten av koppling inte minst mellan de nya högskolorna, näringslivet
            och små och medelstora företag. Det är det jag menar med det samhälleliga
            intresset i dessa frågor.
          </note>
          <note>
            Anf. 83 Utbildningsminister THOMAS
          </note>
          <note type="speaker">
            ÖSTROS (s) replik:
          </note>
          <note>
            Fru talman! Jag delar helt Sylvia Lindgrens uppfattning i hennes
            senaste inlägg. Industriforskningsinstituten har en viktig funktion.
            Vi har starka högskolor. Vi har ett antal forskningsfinansiärer,
            men vi har också en grupp av utförare som är dessa industriforskningsinstitut.
            I många fall jobbar de nära och i god samverkan med flera av våra
            högskolor. KK-
          </note>
          <note>
            stiftelsen har varit en viktig part i att stimulera denna samverkan.
            Jag tror att vi kan utveckla det vidare. Det är viktiga institut
            för den samlade forsknings- och utvecklingspolitiken.
          </note>
          <note type="speaker">
            Anf. 84 BRITT-MARIE DANESTIG (v) replik:
          </note>
          <note>
            Fru talman! Sylvia Lindgren tog upp industriforskningsinstitutens
            stora betydelse på ett bra sätt.
          </note>
          <note>
            Jag nämnde i mitt anförande att samarbetet mellan högskolorna,
            universiteten och industriforskningsinstituten måste utvecklas.
            Industriforskningsinstituten utgör en viktig brygga just mellan
            forskningen och fältet, har stor betydelse och kommer att få stor
            betydelse för tillväxten och därmed också för välfärdens utveckling
            i landet.
          </note>
          <note>
            Min fråga till Sylvia Lindgren är följande. Har hon någon känsla
            för hur de viktiga samtalen som har påbörjats går, för att titta
            på basfinansieringen av industriforskningsinstituten? Jag nästan
            anar att Sylvia Lindgren i det fallet inte vet mer än jag gör.
            Utbildningsministern klargjorde vissa av dessa saker.
          </note>
          <note>
            Jag är glad för att vi har fått den tydliga markeringen.
          </note>
          <note type="speaker">
            Anf. 85 SYLVIA LINDGREN (s) replik:
          </note>
          <note>
            Fru talman! Tack, Britt-Marie Danestig. Jag delar uppfattningen
            i dess helhet. Samtalen har påbörjats och pågår. Som utbildningsministern
            sade kommer de att resultera i en proposition senare. Det är en
            viktig del.
          </note>
          <note>
            Det som vi i näringsutskottet och jag vill trycka på är att de
            kommer till skott. Man måste veta vad man vill med instituten
            och hur utvecklingen ska ske. Det måste vara en stark ägare som
            kan peka med hela handen. Verksamheten är viktig, inte minst sett
            ur ett internationellt perspektiv och med kopplingen till små
            och medelstora företag.
          </note>
          <note type="speaker">
            Anf. 86 BRITT-MARIE DANESTIG (v) replik:
          </note>
          <note>
            Fru talman! Jag håller helt med om detta. Jag vill också markera
            hur viktigt det är att basfinansieringen blir av den storleken
            att den ger den trygghet och det oberoende som industriforskningsinstituten
            behöver.
          </note>
          <note type="speaker">
            Anf. 87 SYLVIA LINDGREN (s) replik:
          </note>
          <note>
            Fru talman! Jag tror att vi är helt överens, Britt-
          </note>
          <note>
            Marie Danestig, om vikten av detta och att detta för verksamhetens
            del får en snabb lösning och inte förhalas.
          </note>
          <note type="speaker">
            Anf. 88 ELISABETH FLEETWOOD (m):
          </note>
          <note>
            Fru talman! Jag är glad att utbildningsministern sitter kvar
            i kammaren. Jag hoppas att han kommer att lyssna till mig.
          </note>
          <note>
            Jag har väckt en motion, Ub3, tillsammans med
          </note>
          <note>
            Leif Carlson. Den gäller cancerforskning och Cancerfonden.
          </note>
          <note>
            Cancerfonden står för 75 % av all projektforskning på cancerområdet.
            Likaså står den för en stor del av informationen till oss alla
            om cancer, om förebyggande åtgärder och all total information
            på området.
          </note>
          <note>
            Det är inte nytt, herr utbildningsminister, att regeringen kommer
            med förslag om att Cancerfonden också ska drabbas av lokalhyra
            och omkostnadspåslag. Det förslaget kom för många år sedan när
            Georg
          </note>
          <note>
            Andersson var utbildningsminister.
          </note>
          <note>
            Jag har arbetat i Cancerfonden i ett tjugotal år. Vi uppvaktade
            Georg Andersson och fick honom att förstå att förslaget var dåligt.
            Jag kommer strax fram till varför.
          </note>
          <note>
            Sedan återkom förslaget när Per Unckel var utbildningsminister.
            Vi uppvaktade honom. Han förstod också att det inte var någon
            god idé. Förslaget drogs tillbaka.
          </note>
          <note>
            Nu kommer förslaget igen en gång till. Tyvärr har jag inte fått
            någon majoritet för min motion.
          </note>
          <note>
            När vi samlar in pengar måste vi vara trovärdiga inför allmänheten.
            Alla vet hur många gånger vi får veta att organisationer och fonder
            bekostar en omfattande administration. De insamlade pengarna går
            till en liten procent till det som de verkligen är avsedda för.
            Det här gäller inte Cancerfonden. Vi har en administration som
            ligger på 8-9 %. Uppåt 300 miljoner kronor går varje år till cancerforskning.
            Vi har en mycket välvillig, givmild allmänhet. Men risken här,
            herr utbildningsminister, när Cancerfonden drabbas av de stora
            utgifterna är att allmänheten säger, som den har gjort så många
            andra gånger: "Det går så mycket till administration. Det går
            så mycket till lokalhyra och omkostnadspåslag." Så minskar våra
            insamlingar i omfattning.
          </note>
          <note>
            Detta ser jag som något mycket allvarligt. Jag hoppas verkligen
            - vi kan naturligtvis inte få någon ändring i dag, sådan optimist
            är jag inte - att vi kanske till nästa år kan få en ändring. Det
            här drabbar all cancerforskning i landet. Det drabbar alla de
            cancerpatienter som hoppas på framsteg på forskningsområdet. Det
            drabbar alla oss som behöver information om hur vi ska förhålla
            oss till miljöfaktorer, till t.ex. rökning, alkohol och mycket
            annat, som vi dagligen läser om i vår press.
          </note>
          <note>
            Jag hoppas att vi i framtiden kan slippa dessa extra utgifter
            som riskerar att drabba Cancerfonden så att forskningen minskar.
            Det tror jag inte är någonting som någon av oss skulle vilja bidra
            till.
          </note>
          <note>
            Anf. 89 Utbildningsminister THOMAS
          </note>
          <note type="speaker">
            ÖSTROS (s):
          </note>
          <note>
            Fru talman! Jag känner ett behov av att omedelbart kommentera
            Elisabeth Fleetwoods inlägg. Naturligtvis spelar Cancerfonden
            en mycket viktig roll som forskningsfinansiär. Orsaken till att
            riksdagens förslag till betänkande stöder det förslag som regeringen
            lagt fram om en höjning av omkostnadspålägget ligger i att vi
            i dag har en ordning med många finansiärer av forskning vid högskolan.
            Men varken de statliga eller de privata finansiärerna betalar
            fullt ut för kostnaderna för den forskning som de finansierar.
            Det innebär att enskilda högskolor och enskilda universitet måste
            ta av sina forskningsmedel för att subventionera de externa finansiärernas
            projekt.
          </note>
          <note>
            Därmed minskar utrymmet för forskning ledd av forskarna själva
            på universiteten.
          </note>
          <note>
            När vi nu skärper omkostnadspålägget innebär det att vi inte
            kommer upp i full kostnadstäckning. Det skulle innebära i det
            närmaste en fördubbling, utan vi gör en ganska marginell skärpning.
            Den är marginell därför att vi har tagit hänsyn till att det finns
            många externa finansiärer som därmed får en något tyngre börda.
          </note>
          <note>
            Men det handlar i grunden om forskningens frihet och att vi inte
            kan ha en ordning för externa finansiärer, statliga forskningsråd
            likaväl som privata finansiärer, som dränerar högskolorna på fria
            forskningsmedel. Gör man så i längden dräneras de miljöer som
            kan ge oss lösningen på många svåra gåtor, t.ex. inom cancerforskningens
            område.
          </note>
          <note>
            Dessa pengar går inte till administration. De går till forskning.
            De kommer att gå till cancerforskning.
          </note>
          <note>
            Men det kommer att vara medel som slutar dräneras ut ur högskolornas
            egna budgetar. Därför är det en viktig åtgärd.
          </note>
          <note type="speaker">
            Anf. 90 ELISABETH FLEETWOOD (m):
          </note>
          <note>
            Fru talman! Får jag börja med att säga att jag är ledsen att
            utbildningsminister Östros inte är lika klok som Georg Andersson
            och Per Unckel, som förstod just - och det förstår nog Thomas
            Östros också - att det viktiga här just är insamlingsmöjligheten,
            eftersom det inte finns någon som bekostar cancerforskning i projekt
            så som Cancerfonden.
          </note>
          <note>
            Om vi minskar möjligheten att få in pengar, minskar vi de totala
            resurserna för cancerforskning. Vi vet ju alla - om det tror jag
            vi är helt överens - hur katastrofala cancersjukdomarna kan vara
            på många håll och att de kanske också växer, vilket gör att Cancerfondens
            möjlighet att ställa upp med forskningsmedel är mycket viktig.
          </note>
          <note>
            Det handlar inte om själva forskningen här. Vi forskar mer än
            de flesta, men det behöver jag i och för sig inte ta upp, utan
            det är just det här incitamentet att få människor att skänka pengar.
            Jag vet att talmannen har varit närvarande vid de stora s.k. galor
            som vi har haft, där vi har haft stor framgång med att samla in
            dessa medel. Det är ur den synpunkten som jag och många andra
            som är knutna till Cancerfonden är oroliga för detta beslut, som
            vi således kunde undvika både under Georg Anderssons och Per Unckels
            tid som utbildningsministrar.
          </note>
          <note>
            Anf. 91 Utbildningsminister THOMAS
          </note>
          <note type="speaker">
            ÖSTROS (s):
          </note>
          <note>
            Fru talman! Jag delar Elisabeth Fleetwoods engagemang för ett
            oerhört viktigt forskningsområde. Det som ligger bakom regeringens
            förslag är att vi måste se till att vi sätter stopp för det dränage
            av forskningsmedel som sker i högskolorna på grund av att vi har
            många finansiärer utifrån - statliga i form av forskningsråd,
            privata och olika typer av stiftelser -
          </note>
          <note>
            som betalar för forskningen vid högskolorna.
          </note>
          <note>
            Om man från högskolans sida måste subventionera den forskningen
            därför att den inte bär de fulla kostnaderna, dräneras möjligheten
            att bedriva forskning. Det dränaget drabbar också den cancerforskning
            som högskolorna själva står för. Det är ett viktigt förslag därför
            att det behandlar alla lika, statliga finansiärer likaväl som
            privata. Det finns inga möjligheter att på det sättet få en annan
            behandling. Men det är också väl avvägt i och med att den fulla
            kostnadstäckningen skulle vara mycket högre än det som nu är föreslaget.
            Men detta stoppar en del av det dränage av bl.a. den viktiga cancerforskningen
            som kommer av att vi har så många externa finansiärer som inte
            betalar kostnaderna för bibliotek, lokaler och allt det som kostar
            för att man ska kunna bedriva forskning.
          </note>
          <note type="speaker">
            Anf. 92 ELISABETH FLEETWOOD (m):
          </note>
          <note>
            Fru talman! Många finansiärer hade vi även tidigare när den här
            frågan var uppe. Det är inte någonting nytt.
          </note>
          <note>
            Min inställning är att det här kan leda till att vi får mindre
            forskningspengar totalt sett på hela cancerområdet. Det är till
            stor skada för den cancerforskning som jag är övertygad om att
            vi egentligen vill stötta.
          </note>
          <note>
            Jag kommer naturligtvis att återkomma i olika sammanhang, för
            som jag ser det gör Cancerfonden sedan många år tillbaka en genomgripande
            insats för cancerforskningen i hela Sverige och förresten inte
            begränsat till Sverige. Vi har kontakter över hela
          </note>
          <note>
            Europa genom det engagemang vi har nere i Bryssel.
          </note>
          <note>
            Jag tänker nu inte på EU utan på EORTC, som är en samlad cancerforskningsresurs
            där nere.
          </note>
          <note>
            Vuxnas lärande
          </note>
          <note type="speaker">
            Anf. 93 TOMAS HÖGSTRÖM (m):
          </note>
          <note>
            Fru talman! Jag vill börja med att yrka bifall till reservation
            1 under mom. 5 i UbU1. Jag står självklart bakom de andra reservationerna,
            men för tids vinnande gör jag denna begränsning.
          </note>
          <note>
            Fru talman! Den utbildningspolitiska debatten under denna del
            ska handla om vuxnas lärande. Denna debattbegränsning får inte
            innebära att man slutar se utbildningssystemet som en helhet,
            där olika delar samverkar och där delarna är beroende av varandra
            när det gäller resultat och kvalitet.
          </note>
          <note>
            Vad en del av utbildningssystemet sår, får andra delar skörda.
            Det framgår inte minst av de rapporter som redovisar konsekvenserna
            av kvalitetsbrister i både grundskola och gymnasieskola.
          </note>
          <note>
            Utvecklingen har medfört och kommer att medföra höjda kompetenskrav.
            Det är därför viktigt att
          </note>
          <note>
            Sverige både organiserar utbildningssystemet och ger förutsättningar
            för ett kvalitativt innehåll som svarar mot den utveckling som
            sker.
          </note>
          <note>
            I en nyligen framtagen ESO-rapport, Utbildningspolitikens omvägar,
            Ds 2000:58, görs gällande att alltför få ungdomar har tillräcklig
            utbildningsgrund för att gå vidare till de högskoleplatser som
            har inrättats samtidigt som studietiderna blir allt längre och
            examinationsfrekvenserna sjunker vid universitet och högskolor.
            Det är illavarslande och pekar på betydelsen av åtgärder.
          </note>
          <note>
            De moderata utbildningspolitiska förslagen syftar till att skapa
            de bästa möjliga förutsättningar som kan ges för att utbildningssystemet
            ska leva upp till våra krav och visioner. Förslagen ger ökat utrymme
            för individer att välja sitt lärosäte, ställer ökade krav på bättre
            resultatredovisning och utvärdering. De stimulerar till mångfald,
            utveckling och konkurrens.
          </note>
          <note>
            Det räcker dock inte att bara diskutera möjligheterna för vuxna
            att studera, vidareutbilda och utveckla sig genom att enbart göra
            det till en fråga för detta utgiftsområde. Men det finns i denna
            debatt inte utrymme för att diskutera konsekvenserna av en alltför
            liten utbildningspremie i skattesystemet och i löneutvecklingsmöjligheterna.
          </note>
          <note>
            Regeringen lovade en proposition under hösten om vuxnas lärande.
            Den lyser fortfarande med sin frånvaro. Den finns dock listad
            i propositionsförteckningen för nästa år, så också en kommande
            proposition om kvalificerad yrkesutbildning.
          </note>
          <note>
            Utbildningsminister Östros: Håller den här tidsplanen för en
            utbildningspolitiskt intressant och betydelsefull proposition
            eller har vi att se fram emot ytterligare väntan?
          </note>
          <note>
            Det är min förhoppning, om vi inte måste vänta utan propositionen
            om vuxnas lärande kommer, att regeringen har tagit intryck av
            de moderata förslagen, då också förslaget om att kraftigt bygga
            ut KY-
          </note>
          <note>
            utbildningen. Vi förordar då att en modell liknande den i Finland
            ska tas fram gällande en fristående yrkesutbildning i nära samverkan
            med näringslivet.
          </note>
          <note>
            Beträffande Kunskapslyftet redovisar vi i vårt förslag en snabbare
            utfasning, med förbehållet att de som deltar i utbildningen ska
            ges möjlighet att gå klart.
          </note>
          <note>
            Vi vill med våra förslag också inrätta ett nationellt kvalitetsinstitut
            när det gäller högre utbildning. Förslaget syftar till att lyfta
            fram betydelsen av kvalitetsutveckling och resultatredovisning
            utanför den myndighetsstruktur som är i dag.
          </note>
          <note>
            Vi anser också att en ökad satsning på grundutbildning vid universitet
            och högskolor är strategiskt viktig. Vårt förslag ger ett ökat
            utrymme för en särskild satsning på civilingenjörsutbildning med
            inriktning på IT vid de universitet och högskolor som har många
            köande. Den urholkning av grundutbildningsanslaget som skett måste
            stoppas.
          </note>
          <note>
            Vi har dessutom en annan fördelningsprincip när det gäller anslagen
            till grundutbildningsplatserna.
          </note>
          <note>
            Fördelningen ska inte styras av regionalpolitiska hänsyn, utan
            i första hand ske så att den följer studenternas val. De lärosäten
            som inte får tillräckligt många sökande i relation till antalet
            studieplatser ska överföra ej utnyttjade resurser till det nya
            anslag som vi föreslår.
          </note>
          <note>
            Mångfald ska främjas och är till nytta för utvecklingen. Därför
            vill vi bl.a. inrätta fler högskolor i stiftelseform, men även
            att regeringen ska pröva frågan om att ge Rudolf Steiner-högskolan
            ett särskilt uppdrag vad gäller utbildning och forskning i Waldorfpedagogik
            - en fråga som regeringen alltför länge väntat med att reglera.
          </note>
          <note>
            Jag vill också framhålla att vi inte är nöjda med utskottsmajoritetens
            skrivning när det gäller att långsiktigt trygga finansieringen
            av Östersjöuniversitetet.
          </note>
          <note>
            Avser utbildningsministern att säkerställa en långsiktig trygg
            finansiering, t.ex. via regleringsbrev för år 2001, som vi har
            efterlyst?
          </note>
          <note>
            Beträffande CSN - en återkommande punkt i dessa debatter - föreslår
            vi att verksamheten ska konkurrensutsättas.
          </note>
          <note>
            Fru talman! Det moderata budgetförslaget och de moderata förslagen
            under utgiftsområde 16 rymmer fler detaljer. Men jag har valt
            att begränsa mig till de principiella ställningstaganden som jag
            anser vara värdefullt att vi debatterar i Sveriges riksdag och
            som också har betydelse för verksamheten.
          </note>
          <note>
            Dock, fru talman, vill jag till sist göra tillägget att vi beträffande
            konto 25:70, särskilda utgifter inom universitet och högskolor,
            hänvisar till andra anslag eller till den totala budgetramen för
            utgiftsområde 16.
          </note>
          <note>
            Vi avser att i kommande budgethantering precisera oss bättre,
            eftersom vi anser att bl.a. Svenska studenthemmet i Paris och
            andra angelägna verksamheter vilka ryms under anslagspost 25:70
            ska ges goda möjligheter att bedriva verksamhet.
          </note>
          <note type="speaker">
            Anf. 94 YVONNE ANDERSSON (kd):
          </note>
          <note>
            Fru talman! Vi ska nu lyfta fram ett viktigt område, vuxnas lärande,
            som är en del av det livslånga lärandet.
          </note>
          <note>
            Vi har gått in i ett kunskaps- och informationssamhälle där kunskap
            är nödvändig för att man ska kunna delta i samhället. Men likväl
            är det så att det är så tidigt som möjligt i livet som människor
            ska få tillgång till en god plattform för lärande. Det möjliggör
            det här deltagandet och en kreativ, flexibel och individuell utveckling.
            Därför är alltid basen för ett livslångt lärande en trygg uppväxtmiljö
            och en god ungdomsskola. Man ska vidare kunna realisera sina individuella
            studieplaner och personliga framtidsplaner genom att förutsättningar
            för kontinuitet finns i lärandet. Det som är samhällets uppgift
            är att ge möjligheter att lära hela livet. Det fria yrkesvalet
            innebär att kunskaper under hela livet ska vara tillgängliga för
            alla som har förutsättningar att tillägna sig dem.
          </note>
          <note>
            Jag vill här lyfta fram två utgångspunkter som är väldigt viktiga
            när vi talar om livslångt lärande och om vuxnas lärande.
          </note>
          <note>
            Tiden efter det att ungdomar slutar ungdomsgymnasiet finns universitetet
            och högskolan som en naturlig del i det livslånga lärandet. De
            vuxna människor som av olika anledningar inte har lyckats tillgodogöra
            sig utbildningen i tidigare åldrar måste ha chansen till både
            en grundläggande utbildning på grundskolenivå och utbildning på
            gymnasial nivå. Då blir också detta en del av vuxenutbildningen.
          </note>
          <note>
            Vad är det då för utgångspunkter som Kristdemokraterna har för
            vuxenutbildning? Jo, att alla människor har samma värde och ska
            ges förutsättningar till lärande utifrån de möjligheter de har
            att tillgodogöra sig det. Samhället ska ansvara för att människor
            får dessa erbjudanden, oavsett olika begåvning och intresse.
          </note>
          <note>
            Jag vill först lyfta fram dem som går den raka vägen från gymnasiet
            och som söker vidare till universitet och högskola - våra studenter
            i dag. De hindras ofta när de ska söka helt enkelt därför att
            intagningspoängen kanske är för hög på just den utbildning som
            de vill gå. Vi har haft köer av studenter som har klappat på porten
            till humaniora och samhällsvetenskapliga utbildningar, och vi
            har haft tomma platser till teknik- och naturvetenskap. Dimensioneringen
            har helt enkelt inte motsvarat sökbilden. Detta är emot
          </note>
          <note>
            Kristdemokraternas idéer. Vi anser att ungdomarna ska ha en chans
            att göra det yrkesval som de själva vill, och då ska de komma
            in på utbildningar som de är behöriga till. Vi förespråkar alltså
            fri dimensionering.
          </note>
          <note>
            När studenterna väl kommer in på universitetet är det ett annat
            problem i dag, nämligen att studentpengen är så låg att kvaliteten
            på utbildningen är hotad. Därför är det väldigt viktigt att få
            en möjlighet till god lärarinteraktion. Men en god räkneövning
            visar att studentpengen, som är på drygt 28 000 kr, helt enkelt
            bara räcker till fem till sju veckotimmar med lärarinteraktion.
            På en del ställen har man varit nere i tre veckotimmar. Det förklarar
            man med att mycket av universitetets pengar går åt till uppsatser
            och den typen av handledning längre fram i studierna.
          </note>
          <note>
            Vi kristdemokrater anser att varje dag i en students liv är viktig.
            Därför ska varje student ha rätt till lärarinteraktion och en
            god utbildning kvalitetsmässigt på universiteten. Det tror vi
            är väldigt viktigt. Vi ser också studenten som en helhet med en
            hel tillvaro.
          </note>
          <note>
            Det innebär att också sådana, som man kan tycka, kringliggande
            resurser som studentbostäder och annat måste ordnas i dag. Det
            är inte rimligt att studenter råkar illa ut och inte får tag på
            en bostad när de ska studera. I Linköping finns det studentbostäder
            till enbart 26 % av studenterna. Jag gissar att situationen är
            liknande på många ställen i landet, så det tror jag att vi måste
            ta itu med.
          </note>
          <note>
            Vad händer då med de ungdomar som slutar gymnasieskolan med betygen
            Icke godkänd och inte har högskolebehörighet? För dem saknas det
            en rak utbildningsväg. De saknar möjligheten att få en god och
            rak utbildning med studiemedel.
          </note>
          <note>
            Vi kristdemokrater vill därför ha en yrkeshögskola. Vi vill ha
            en högskola där man får en postgymnasial utbildning som inte nödvändigtvis
            kräver högskolebehörighet men som dock kan ge det. Det skulle
            kunna finnas möjlighet att efteråt gå vidare.
          </note>
          <note>
            Men alla har inte de intressen och den begåvning som gör det
            möjligt att tillägna sig högskolebehörighet.
          </note>
          <note>
            Det är ju så att vi har olika begåvningar. Jag tycker att vi
            måste erkänna det. Det finns en skala över hela linjen av begåvningar.
            Kanske inte alla har möjlighet och tid på det sätt som anges i
            gymnasieskolan.
          </note>
          <note>
            Men då är det jättebra om de får utveckla den kunskap som de
            kanske är starkare på, den praktiska kunskapen. Vi kommer alltid
            att behöva svetsare, mekaniker av olika slag, taxiförare och restaurangbiträden
            i vårt samhälle. Vi vill ha en yrkeshögskola som tillvaratar deras
            intressen.
          </note>
          <note>
            Sedan finns det också de som inte alls har den begåvning och
            de intressen som gör det möjligt att tillägna sig skolgång. Vi
            brukar kalla dem för handikappade med utvecklingsstörning. Det
            har jag lyft fram tidigare. Här har jag verkligen en förhoppning
            och en önskan. Jag får väl rikta mig till ordföranden i utbildningsutskottet
            Jan Björkman. Jag skulle verkligen vilja vädja om att ni beaktar
            detta i den proposition som jag har förstått ska komma om vuxenutbildning
            framöver. Jag vädjar om att man också tar vara på de medborgare
            i samhället som har en lägre funktion i fråga om utveckling och
            intellektuell förmåga.
          </note>
          <note>
            Jag förstår inte att det ska vara så laddat. Vi tar inte bort
            en synskadads glasögon och vi tar inte bort en rörelsehindrads
            rullstol när denne fyller 21 år. Men de som har en utvecklingsstörning
            får inte det pedagogiska stöd som krävs för att de ska kunna bevara
            den kunskap som de har fått under sin tid i särskola och i gymnasial
            särskola. Det här är allvarligt, för överallt i vårt land, i varenda
            kommun, finns det många som aldrig har fått ett erbjudande om
            att behålla den här kunskapen. Det är ett stöd för att bevara
            den kunskap man har tillägnat sig och som gör det möjligt för
            de här människorna att leva ett socialt och välordnat liv.
          </note>
          <note>
            Jag vill verkligen rikta uppmärksamhet på detta.
          </note>
          <note>
            Vi tycker att det är viktigt med vuxnas lärande. Men i begreppet
            "vuxna" ryms alla i samhället. Det gäller precis alla - oavsett
            vilken förmåga jag har att röra mig, se eller höra och vilken
            förmåga jag har att tänka. Vi måste ha ett samhälle som passar
            alla. Jag ser det som väldigt svårt att veta att vi har grupper
            i samhället som bara inte får vara som de är. De ska kämpa hela
            tiden.
          </note>
          <note>
            Jag har funderat på min egen oförmåga ibland när det gäller tekniska
            saker. Ibland kan jag tänka på detta. Tänk om någon skulle bringa
            mig till att till varje pris lära mig det här på en viss tid.
            Då skulle jag bli oerhört frustrerad. Så tror jag att det är för
            väldigt många människor i dag. Vi vill inte se att vi har olika
            utvecklade förmågor inom olika områden. Vi erkänner inte olikheterna.
            Det måste vi göra, och därmed ska vuxnas lärande anpassas så att
            det blir möjligt med livslångt lärande för alla människor. Därmed
            kan detta vara en del av samhället och av samhällets utveckling.
          </note>
          <note>
            Jag tycker också att jag vill beröra folkbildningsområdet. Det
            har visat sig vara en oerhört värdefull kraft i det s.k. kunskapslyftsprojektet
            som har genomförts och fortfarande genomförs. Det är jätteviktigt
            att alla har en möjlighet att möta det som de behöver.
          </note>
          <note>
            Där är folkbildningen en specifik del. Många gånger har de en
            internatverksamhet och en tradition. De tänker på att kunna se
            på människors olika behov och har också den sociala samhörigheten
            som en viktig bas.
          </note>
          <note>
            Där behövs en utveckling. Det behövs också forskning både inom
            folkbildningsområdet och inom vuxenutbildningen generellt. Där
            önskar jag att regeringen på ett tydligare sätt ska lyfta fram
            Centrum för handikappvetenskap vid Linköpings och Örebros universitet,
            som har specialiserat sig på vad människor med olika handikapp
            behöver i sitt lärande. De har specialiserat sig på mycket men
            detta är en del -
          </note>
          <note>
            så ska jag säga. Problemet med vuxenutbildningen har också visat
            sig vara att genom att inte lagstiftningen har varit tydlig har
            inte heller funktionshindrade haft samma möjligheter som andra.
          </note>
          <note>
            Jag tror att det är viktigt att se att vuxenutbildningen har
            ett värde i sig. Den ska inte enbart, men väl också, vara en arbetsmarknadsåtgärd.
            Det här med arbetsmarknadsutbildning är viktigt. Det behövs för
            en förändrad arbetsmarknad både tekniskt och kompetensmässigt.
            Därför är den utbildningen väldigt viktig. Det ska vara tydligt
            när det är den som de vuxnas lärande handlar om. Men utbildning
            har ett värde i sig. Det har ett värde för varje människa. Det
            har visat sig ha ett värde för hela samhället när befolkningen
            har en hög utbildningsstandard.
          </note>
          <note>
            Slutligen vill jag också slå ett slag för de teologiska högskolorna,
            som hamnade i en mycket speciell situation vid medelstilldelningen.
            De kan också utvecklas via det där med sökbilden. Det är mitt
            förslag. Det är viktigt att de får rimliga möjligheter. När vi
            expanderar den traditionella utbildningen i landet är det viktigt
            att de också får möjlighet att ta del av detta.
          </note>
          <note>
            Jag står självklart bakom kristdemokraternas ställningstaganden
            i de reservationer och särskilda yttranden som gjorts i utbildningsutskottet.
            För tids vinning yrkar jag bifall till hemställan i betänkandet
          </note>
          <note>
            UbU1 och reservation 8 under mom. 36 samt reservation 5 under
            mom. 29.
          </note>
          <note type="speaker">
            Anf. 95 MARGARETA ANDERSSON (c):
          </note>
          <note>
            Fru talman! Jag börjar med att yrka bifall till reservation 2
            under mom. 59. Vuxnas lärande heter det här avsnittet, och lusten
            att lära, som vi i Centerpartiets motioner ofta har skrivit om,
            är väldigt viktig. Det är viktigt att vi uppmuntrar barnen så
            att de unga fortfarande känner lust och längtan att lära sig mer.
          </note>
          <note>
            Men även vi vuxna behöver lära hela livet i det livslånga lärandet.
            Jag har sett exempel på gamla människor som också på sin ålders
            höst har tagit upp information, kunskaper och lärande. Det kan
            vara gamla människor som går på folkhögskolor och annat och som
            tycker att de äntligen har fått tid och möjlighet att lära sig
            saker och ting.
          </note>
          <note>
            Det är viktigt att vi uppmuntrar detta och ser till att vi utnyttjar
            den kapacitet som många människor har. Framför allt är det här
            en väldigt viktig del i arbetslivet; att vi under den tid då vi
            är yrkesverksamma har möjligheter att förkovra oss. Vi som kanske
            slutade skolan efter sjuårig folkskola eller har en utbildning
            som är tjugo år gammal, vi är inte särskilt attraktiva på arbetsmarknaden
            om vi skulle bli arbetslösa. Därför är det viktigt att vi har
            en bra grundläggande utbildning och att vi sedan kan fortsätta
            och vidareutveckla den.
          </note>
          <note>
            För vår del i Centerpartiet säger vi att det måste finnas en
            grundutbildning. Där vill vi ha en utbildningsgaranti för alla
            ungdomar upp till 25 år. Har man börjat på gymnasieskolan ska
            man ha en garanti för att man kan återvända dit tills man fyller
            25 år.
          </note>
          <note>
            För dem som är lite äldre är det viktigt att komvux och Kunskapslyftet
            fungerar bra. Kunskapslyftet kommer förmodligen att kunna minskas.
            Det finns utredningar som säger detta. Men det kommer att finnas
            behov av den här utbildningen under ganska lång tid framöver.
            Vi kommer säkert att behöva förändra och anpassa den till verkligheten
            i framtiden, men behovet kommer inte att försvinna.
          </note>
          <note>
            Två utbildningar som har debatterats i lite olika sammanhang
            är de s.k. KY-utbildningarna och YTH-
          </note>
          <note>
            utbildningarna. Det är utbildningar som inte finns riktigt etablerade
            i det svenska utbildningssystemet, framför allt inte kvalificerade
            yrkesutbildningar, KY-
          </note>
          <note>
            utbildningar. De är bra för ungdomar som känner att de vill ha
            en fortsättning efter gymnasieskolan men som inte vill gå till
            högskolan. Den är en försöksverksamhet, och jag tycker att det
            finns anledning för regeringspartiet att se över om man inte skulle
            ta och permanenta detta. På samma sätt är det med YTH-
          </note>
          <note>
            utbildningarna, att man gör något av detta, så att man kan få
            en internationell överenskommelse om var man förlägger dessa.
            Det är ungefär samma nivå som många andra länders yrkeshögskolor
            hamnar på. För att få en jämförelse med dem är det rätt viktigt
            att man då har en kvalitetsbedömning av dessa utbildningar. Det
            kanske inte är det minst viktiga för KY-
          </note>
          <note>
            utbildningarna. Många företag tycker att det är precis den här
            utbildningen som behövs när man måste ha en nivåbestämning på
            dessa utbildningar. Det är viktigt för de små och medelstora företagen
            att de får denna bestämning, så att de kan få tillräckligt mycket
            välutbildad personal för att i konkurrens med andra länder få
            order. Man ska veta att personalen har en tillräcklig utbildning
            för att få kvalitetssäkring för företagen.
          </note>
          <note>
            De små och medelstora företagen har också behov av utbildning
            på högskolenivå där man inte läser på helfart. Man kanske läser
            på deltid och arbetar på deltid. Man behöver också distansutbildning.
            Centerpartiet föreslår 50 miljoner extra till dessa projekt av
            den anledningen att de behöver finnas i alla delar av landet.
            Det är svårt för företagen att vara av med personalen under långa
            tidsperioder. Och det kan vara ett ekonomiskt vågspel för den
            enskilde att skaffa sig den här utbildningen.
          </note>
          <note>
            Högskolan är ju en oerhört viktig resurs, och den ska vara tillgänglig
            för alla. Som det ser ut i dag har vi en ekonomisk snedrekrytering.
            Sofia Jonsson kommer att ta upp detta i avsnittet om studiefinansiering.
            Det är många som inte vågar satsa på en högskoleutbildning, och
            därför behöver vi se till att vi får ett nytt studiestödssystem.
          </note>
          <note>
            Vi tycker också att det är viktigt med en kvalitetssäkring, att
            vi vet att det är en bra utbildning som våra ungdomar och även
            vuxna får. Därför tycker vi att det är viktigt att vi kan satsa
            mycket på lärare och kvaliteten i utbildningen, att vi har tillräckligt
            många högskolelärare och att vi ser till att de finns spridda
            på alla högskolor i hela landet.
          </note>
          <note>
            Jag såg på Nobelfestligheterna, och en av Nobelpristagarna sade
            att hans prispengar skulle gå till ett stipendium som skulle delas
            ut till unga kvinnliga forskare. Jag tycker att det är en reaktion
            som är ganska typisk för många människor som har sett hur det
            ser ut på olika ställen i forskningsvärlden, i utbildningsvärlden.
            Jämställdhetslagen behöver införas på fler ställen i Sverige.
            Den behöver omfatta alla studerande. Den behöver omfatta högskolan
            likaväl som alla andra delar av det svenska samhällslivet. Jag
            tror att vi behöver uppmärksamma detta väldigt mycket mera. Det
            här är alltså en arbetsmiljöfråga för studenterna, men det är
            också en arbetsmiljöfråga för lärarna som finns inom högskolevärlden
            där vi, liksom på alla andra ställen, måste motarbeta mobbning
            och diskriminering av olika slag.
          </note>
          <note>
            A-kassan för studenter kommer vi att diskutera i morgon under
            arbetsmarknadsavsnittet. Det är en viktig studiesocial fråga att
            man ska kunna fullfölja sin utbildning när man har påbörjat den
            och inte riskera att få hoppa av en påbörjad utbildning på grund
            av att man inte kan försörja sig under sommaren.
          </note>
          <note>
            Detta har speciellt gällt nu under några år när många studerande
            har haft väldigt svårt att få sommarjobb.
          </note>
          <note>
            Bostadsfrågan är en annan fråga som man behöver göra något åt.
            Det finns alldeles för många studerande som inte har en bra bostad.
            Vi från Centerpartiet föreslår att man ska förenkla reglerna så
            att man kan bygga billiga bostäder som studenterna kan hyra.
          </note>
          <note>
            Högskolan i Jönköping har Maria Larsson talat om, och jag håller
            med henne om att detta är en oerhört viktig skola för vårt län
            och för den här regionen i landet och för just den sortens verksamhet
            som finns i Jönköpings län med väldigt många små företag med en
            hög entreprenörsanda. Det behövs alltså utbildning på dessa områden.
          </note>
          <note>
            En annan högskola som finns i en liten stad som
          </note>
          <note>
            Eksjö är Konstfack. Man har en samverkan med
          </note>
          <note>
            Animationens hus som är väldigt viktig och som ger ett bra samarbete
            och goda möjligheter för Konstfack som är en gammal och ärevördig
            institution att pröva nya verksamhetsformer. Jag anser att det
            är viktigt att riksdagen uppmuntrar detta, att man kan hantera
            saker och ting på ett lite annorlunda sätt, att pröva nya sätt
            att komma ut i verkligheten och att få nya impulser i andra delar
            av landet.
          </note>
          <note>
            Fru talman! Jag vill avsluta mitt anförande med att säga att
            utbildning för alla under hela livet är någonting som vi måste
            värdesätta och understödja på alla sätt.
          </note>
          <note type="speaker">
            Anf. 96 ULF NILSSON (fp):
          </note>
          <note>
            Fru talman! Målet för all utbildningspolitik, både för barn och
            för vuxna, måste vara att den enskilda människan kan få utveckla
            sig inom de intresseområden där hon vill och har förutsättningar.
            Dessutom märker vi att det krävs allt högre utbildning inom alltfler
            arbeten. I dag läser fler än någonsin på högskolan efter gymnasiet,
            och det är bra. Vi liberaler vill att fler människor ska gå vidare
            till högre studier och att alla studenter ska få en grundutbildning
            av god kvalitet med kvalificerade lärare.
          </note>
          <note>
            Det är naturligtvis viktigt att den utbildning som alltfler söker
            efter gymnasiet håller hög kvalitet. Inte minst för en studerande
            som efter stor tvekan kanske lånar pengar för att satsa på en
            lång utbildning är det viktigt att inga terminer blir bortkastade.
            Inom den högre utbildningen har tyvärr regeringens politik under
            många år inriktat sig mycket på kvantitet men alldeles för lite
            på kvalitet. Antalet studentplatser har verkligen ökat kraftigt,
            men de anslagna pengarna för varje studentplats har minskat. Antalet
            forskarutbildade lärare i förhållande till studenter har minskat,
            så att närmare hälften av lärarna inte har den forskarutbildning
            som de borde ha. Studenterna har rätt att förvänta sig att på
            alla högskolor få kontakt med forskare och rätt att få en bra
            handledning av sina lärare. Högskolorna har på många håll tilldelats
            platser i naturvetenskap och teknik för att råda bot på bristen
            inom dessa områden i Sverige, men samtidigt läser inte tillräckligt
            många naturvetenskap och teknik på gymnasiet, så därför gapar
            alltfler platser på högskolan tomma.
          </note>
          <note>
            Kvaliteten i grundutbildningen riskerar att urholkas när den
            snabba expansionen inte tar hänsyn till behovet av utbildade lärare,
            behovet av lokaler, behovet av bostäder, m.m. Dessutom blir det
            allt svårare att fylla platserna inom vissa ämnesområden på olika
            håll. Ingemar Linds utredning Högskolans styrning visar att resurserna
            i pengar räknat minskat kraftigt under de senaste åren. Om man
            räknar med utgifter för löneökningar och andra saker så har priset
            per student minskat med minst 20 %. Han föreslår därför i sin
            utredning att pengar förs över till humaniora som drabbats särskilt
            hårt. Det har också kommit en hel del andra uppgifter som visar
            att undervisningens kvalitet riskerar att urholkas på högskolor
            och universitet eller i värsta fall redan har urholkats. Riksdagens
            revisorer konstaterar t.ex. att antalet lärartimmar har minskat
            drastiskt på många håll. Från Linköpings universitet rapporteras
            det att studenterna inom samhällsvetenskap och humaniora bara
            får tre-fyra timmars undervisning i veckan. Ett annat exempel
            som
          </note>
          <note>
            Riksdagens revisorer nämner är biologi på A-nivå vid
          </note>
          <note>
            Stockholms universitet. Där har antalet lärartimmar minskat från
            8,3 till 6,4 timmar i veckan på mindre än tio år.
          </note>
          <note>
            Därför föreslår nu Folkpartiet att priset per student ökar. I
            vårt budgetförslag tillförs högskolorna redan nästa år 200 miljoner
            till studenternas grundutbildning och året därpå 400 miljoner.
            Samtidigt föreslår
          </note>
          <note>
            Folkpartiet, som jag har sagt tidigare, en ökning av anslagen
            till forskning och forskarutbildning med 500
          </note>
          <note>
            miljoner om året.
          </note>
          <note>
            Det här förslaget från oss är rakt igenom finansierat. I vårt
            förslag minskar utbyggnadstakten beträffande nya platser men även
            med vårt förslag kommer flera tusen nya platser att tillkomma
            varje år. Vi anser helt enkelt att gränsen nu är nådd för när
            antalet platser måste vägas mot den kvalitet som studenterna erbjuds.
            Bl.a. den ESO-rapport som kom i höstas visar att svenska studenter
            tar mycket lång tid på sig för att komma igenom utbildningssystemet
            jämfört med hur det är i andra europeiska länder.
          </note>
          <note>
            Långa studietider är dyrt för studenterna och oekonomiskt för
            samhället. Om man stirrar sig blind på enbart antalet studieplatser
            och glömmer bort kvaliteten gör man på sikt studenterna en otjänst.
            Jag tror att fler studenter på sikt kommer att genomföra en lyckad
            utbildning om kvaliteten på undervisningen höjs. På senare tid
            har Högskoleverket börjat dra in examensrättigheter för högskoleutbildningar
            som inte lever upp till högskolemässig kvalitet. Det är mycket
            bra att en sådan kontroll sker men det är också viktigt att studenten
            hålls skadeslös. I dag får en student som påbörjat en utbildning
            avlägga examen fastän Högskoleverket sagt att utbildningen inte
            är högskolemässig. Det är naturligtvis inte roligt för en student
            att få en utbildning som kan komma att betraktas som mindre värd.
            I stället borde en garanti ges för att studenten ska få läsa färdigt
            vid en annan högskola och vid behov också läsa om kurser. Utbildningsministern
            har fått flera frågor om detta under det senaste året men något
            riktigt svar har vi inte fått. Kanske får vi det i dag.
          </note>
          <note>
            Fru talman! Studenterna måste få mera makt över sina studier,
            anser vi i Folkpartiet. En mycket större del av resurserna ska
            därför föras till de platser som studenterna söker sig till. På
            det sättet blir det studenterna som är med och bestämmer var den
            högre utbildningen ska byggas ut. De högskolor som många studenter
            söker sig till måste få fler platser. Högskolan är inte i första
            hand till för att driva regionalpolitik. I vårt budgetförslag
            för vi över 120 miljoner kronor till högskolor med högt sökandetryck.
            Det innebär t.ex. att Stockholmsområdet, men också Malmö,
          </note>
          <note>
            Lund, Göteborg, Linköping och många fler platser, får en ökad
            utbyggnad med Folkpartiets förslag.
          </note>
          <note>
            Vi vill ändra dagens mönster där alltför många studenter inte
            kommer in på utbildningar där de vill läsa och där köerna på vissa
            högskolor är långa, medan platser gapar tomma på andra.
          </note>
          <note>
            Vi liberaler anser också att kursutbudet i mycket större utsträckning
            ska anpassas efter studenternas val. Det är bättre att en student
            kommer in på sitt förstahandsval och avslutar sin utbildning med
            goda resultat än att han eller hon kommer in på sitt tredjehandsval
            och sedan hoppar av utbildningen. Det är i och för sig bra att
            regeringen nu har sagt att högskolor som inte kan fylla en del
            studieplatser får använda pengarna till annan utbildning men det
            räcker inte. I
          </note>
          <note>
            mycket större utsträckning borde resurserna fördelas efter studentens
            förstahandsval. Finns det ett samhällsintresse för att öka antalet
            utbildade inom ett visst område är det bättre att skapa intresse
            för den utbildningen än att skapa platser som studenterna inte
            är intresserade av.
          </note>
          <note>
            En annan frihetsfråga som återkommer år efter år är frågan om
            att införa föreningsfrihet även för studenter. Dagens kårobligatorium
            stimulerar inte till demokratisk aktivitet. Valdeltagandet är
            lågt och det bryter mot principen om föreningsfrihet.
          </note>
          <note>
            Fru talman! Över huvud taget är självständigheten för högskolorna
            viktig. Stiftelsedrivna högskolor som
          </note>
          <note>
            Jönköpings högskola och Chalmers i Göteborg är en bra organisationsform
            och minskar risken för kortsiktiga politiska beslut. Enligt Folkpartiet
            bör staten medverka till att fler stiftelsedrivna högskolor växer
            fram.
          </note>
          <note>
            Det är också viktigt att de få fria utbildningar som finns får
            trygghet genom likvärdiga resurser. Rudolf
          </note>
          <note>
            Steiner-högskolans lärarutbildning är fortfarande utan tillräckligt
            ekonomiskt stöd. De frikyrkliga teologiska högskolorna har fortfarande
            inte statsbidrag enligt samma villkor som statliga högskolor.
          </note>
          <note>
            Många högskolor önskar också ha ett större lokalt inflytande
            över antagningssystemet. Folkpartiet anser att högskolorna skulle
            ges en mycket större frihet än de i dag har när det gäller att
            utforma egna regler, antagningstest osv. Enligt svensk högskoletradition
            ser kurserna olika ut på olika högskolor. Det är på den lokala
            högskolan som man bäst vet vilka förkunskaper som krävs.
          </note>
          <note>
            Med studentexamen som grundbehörighet för högskolestudier borde
            de olika högskolorna sedan själva kunna utforma test, intervjuer
            m.m. om platserna inte räcker till. Den rapport som kom i maj
            om antagningen till högskolan innebär en svidande kritik av dagens
            centraliserade antagningssystem. I rapporten konstateras att antagningssystemet
            innebär misshushållning med mänskliga resurser. Det finns ingen
            garanti för en rättvis behandling. Sökandes förutsättningar för
            studier tas inte till vara. Den sociala snedrekryteringen motverkas
            inte. De som söker kommer inte in där de vill, och de som kommer
            in börjar inte -
          </note>
          <note>
            så kan man något karikerat sammanfatta rapporten.
          </note>
          <note>
            För Folkpartiet är det också viktigt att människor i alla åldrar
            ska kunna studera och bredda sin kompetens. Det finns många människor
            i vårt land som med kompletterande studier skulle kunna börja
            en ny inriktning i sitt yrkesliv. Därför anser vi liberaler att
            vuxenutbildning är viktigt. Inte minst de många avhoppen från
            gymnasieskolan gör det nödvändigt att ge alla möjligheter att
            som vuxna läsa och komplettera.
          </note>
          <note>
            Satsningen Kunskapslyftet har haft både goda och dåliga sidor.
            Framför allt har den varit av tillfällig karaktär; i mångt och
            mycket tänkt som en arbetsmarknadsåtgärd. Nu väntar vi med mycket
            stor spänning på regeringens proposition om den framtida vuxenutbildningen.
            Vi i Folkpartiet tycker att det är dags att utforma ett system
            som är långsiktigt och som inte är konjunkturberoende. Det är
            också viktigt att vi snart får en reform för kvalificerad yrkesutbildning.
            Det finns ett behov av eftergymnasiala studier som inte hör hemma
            i traditionell högskoleutbildning.
          </note>
          <note>
            Vidare tycker vi att den specialkompetens som finns på folkhögskolor
            och hos privata vuxenutbildare kan utnyttjas mycket bättre. Men
            fortfarande finns det ingen lagstiftning inom vuxenutbildningen
            som garanterar mångfald. I Kunskapslyftet är det kommunen, inte
            den studerande, som bestämmer om en alternativ utbildning ska
            kunna väljas. En del av Folkpartiets satsningar inom utbildningspolitiken
            finansierar vi förvisso genom att minska anslagen till Kunskapslyftet;
            det är en del av helheten i vår arbetsmarknadspolitik som syftar
            till färre åtgärder och fler jobb. Folkpartiet har flera gånger
            under tidigare år fått kritik av regeringspartiet för detta men
            det är också väldigt intressant att se att även regeringen under
            de senaste två åren kraftigt har minskat anslagen till Kunskapslyftet.
            Skillnaden är väl egentligen att vi har gjort bedömningen att
            besparingen gått att göra ett år tidigare än vad regeringen har
            gjort.
          </note>
          <note>
            Fru talman! Det är dags att flytta över mycket mera makt över
            viktiga beslut till studenterna och de vuxenstuderande - till
            människorna själva. Vi i Folkpartiet har lagt fram en rad förslag
            till åtgärder som skulle stärka individens ställning i utbildningssystemet
            och vi kommer att fortsätta att driva den debatten.
          </note>
          <note>
            Avslutningsvis yrkar jag bifall till Folkpartiets reservation
            3 under mom. 6, som visserligen gäller nästa debatt men som finns
            i samma betänkande, och till Folkpartiets reservation 7 under
            mom. 23.
          </note>
          <note type="speaker">
            Anf. 97 JAN BJÖRKMAN (s):
          </note>
          <note>
            Fru talman! Låt mig börja med att konstatera att många av de
            utbildningssatsningar som under det gångna årtiondet gjorts i
            vårt land har varit ägnade att stärka Sverige i perspektivet av
            livslångt lärande och därmed också stärka Sverige som kunskapsnation.
          </note>
          <note>
            Som flera här har varit inne på vet vi att det ställs allt större
            krav på kunskap och kompetens. Det som tidigare räckte både för
            att skaffa sig en plats på arbetsmarknaden och för att behålla
            den räcker ofta inte längre. Därför blir också möjligheterna till
            återkommande utbildning allt viktigare för den enskilde liksom
            för samhället och arbetslivet.
          </note>
          <note>
            Den här delen av budgetdebatten handlar ju om vuxnas lärande,
            och då gärna med Margareta Anderssons och Centerpartiets underrubrik
            om lusten att lära. Lusten att lära blir ju allt viktigare i perspektivet
            av ett livslångt lärande.
          </note>
          <note>
            Jag kommer därför i huvudsak att i mitt anförande uppehålla mig
            vid tre delar - dels Kunskapslyftet, dels den kvalificerade eftergymnasiala
            utbildningen, den s.k. KY-utbildningen, dels den högre utbildningen.
            Låt mig börja med Kunskapslyftet.
          </note>
          <note>
            Sverige har flera decenniers erfarenhet av framgångsrika satsningar
            på vuxenutbildning. De här satsningarna har förstärkts under 1990-talets
            andra hälft. Kunskapslyftet har under sin försöksperiod gett kanske
            en trekvarts miljon svenskar möjlighet till en ny gymnasiekompetens.
          </note>
          <note>
            Jag tror inte att vi i dag kan överblicka och rätt värdera den
            kraft som ligger i att alla dessa individer har gett sig själva
            bättre möjligheter till personlig utveckling, till aktivt samhällsdeltagande
            och en bättre plattform på arbetsmarknaden liksom förutsättningar
            att ta sig vidare till högre studier. Det sistnämnda är nämligen
            en erfarenhet som vi har från
          </note>
          <note>
            Kunskapslyftet, dvs. att en större andel av de vuxenstuderande
            än tidigare söker sig till högre utbildning.
          </note>
          <note>
            Kunskapslyftet har bidragit och bidrar till att arbetslivet nu
            i högkonjunktur får det lättare att hitta ny kompetens än vad
            som annars skulle ha varit fallet.
          </note>
          <note>
            Satsningen på Kunskapslyftet har på ett tydligare sätt än tidigare
            satt individen och individens behov i centrum. Vi har gått från
            ett utbudsorienterat system till ett mer efterfrågestyrt system.
            Att vuxenstuderande har uppskattat detta visar sig inte minst
            i att bortåt
          </note>
          <note>
            90 % av alla deltagande i Kunskapslyftet har förklarat sig nöjda
            med den utbildning de fått inom ramen för
          </note>
          <note>
            Kunskapslyftet.
          </note>
          <note>
            Kunskapslyftet har därmed utöver att ge individen nya möjligheter
            också bidragit till att förnya vuxenutbildningen som utbildningsform.
            Uppslutningen i den här kammaren kring den här satsningen har
            varit stark, och den är stark, med två undantag, dvs. Moderaterna
            och Folkpartiet. De här båda partierna gör ganska brutala besparingar
            på vuxnas möjligheter att skaffa sig gymnasiekompetens. Det är
            trist, även om det inte är särskilt överraskande. Det följer ett
            ideologiskt och fördelningspolitiskt mönster som vi är ganska
            vana vid att se.
          </note>
          <note>
            När Moderaterna talar om att avveckla den här formen av kompetensutveckling
            ställer man väldigt många vuxna utanför möjligheten att förnya
            sina kunskaper. Det finns därför all anledning att ställa frågan
            till Moderaterna och Folkpartiet: Vad vill ni när det gäller vuxnas
            lärande? Hur ser vuxnas möjligheter ut i Moderaternas och Folkpartiets
            Sverige? Vi vet vad ni är emot, men vad är det som ni är för?
          </note>
          <note>
            En annan viktig satsning är den kvalificerade eftergymnasiala
            yrkesutbildningen, den s.k. KY-
          </note>
          <note>
            utbildningen. Den här utbildningsformen har visat sig vara väldigt
            framgångsrik. I dag omfattar den som försöksverksamhet 12 000
            studenter och uppskattas inte bara av studenterna utan också av
            anordnarna och avnämarna. Att arbetslivet har ställt sig positivt
            visas inte minst av det faktum att cirka en tredjedel av utbildningstiden
            kunnat förläggas som s.k. lärande i arbete ute i arbetslivet i
            stort sett utan problem. Ska man se något problem med den här
            utbildningen är det närmast att studenterna har varit så attraktiva
            på arbetsmarknaden att många arbetsgivare har velat rycka dem
            innan utbildningen är slutförd.
          </note>
          <note>
            Den här försöksperioden närmar sig nu sitt slut, och regeringen
            aviserar en proposition om KY-
          </note>
          <note>
            utbildningen i närtid, dvs. i början av nästa år.
          </note>
          <note>
            Det tredje området gäller utbyggnaden av den högre utbildningen.
            Den utbyggnaden fortsätter för det kommande året 2001 med ytterligare
            10 500 platser. Den här utbyggnaden är viktig och angelägen.
          </note>
          <note>
            Alltfler behöver högre utbildning både i form av långa utbildningar
            som leder till examen och i form av kortare utbildningar och studieperioder
            för att komplettera sina tidigare studier. Ett viktigt mål är
            att ge hälften av en årskull möjlighet till högskolestudier vid
            25 års ålder. Satsningarna i årets budget är ett viktigt led i
            detta arbete.
          </note>
          <note>
            När det gäller utbyggnaden föreslår Kristdemokraterna och Folkpartiet,
            som vi har hört, en lägre utbyggnadstakt än regeringen. Det, kan
            man stillsamt konstatera, är inget nytt. Så har det varit tidigare,
            dvs.
          </note>
          <note>
            att nästa år kommer Kristdemokraterna och Folkpartiet att acceptera
            årets utbyggnadstakt men tycker att nästa år ska den takten vara
            lite lägre. Ni har de senaste åren haft den modellen för utbyggnaden.
            Ni tycker som Socialdemokraterna, som regeringen och samarbetspartierna,
            men med ett års fördröjning. Det tror jag att vi andra kan leva
            med.
          </note>
          <note>
            När det gäller grundutbildningen i övrigt utöver ökningen i volymen
            sker en rad saker som hänger ihop med en del av de frågor som
            har tagits upp tidigare i debatten. Det gäller förstärkt studentinflytande
            som ett led i ett aktivt kvalitetsarbete på högskolorna.
          </note>
          <note>
            Det gäller mer regelbundet återkommande kvalitetsutvärderingar
            och därmed också en förstärkning av
          </note>
          <note>
            Högskoleverket för att klara detta utökade uppdrag.
          </note>
          <note>
            Det gäller arbetet för att bredda rekryteringen för att uppnå
            en större social och etnisk mångfald i den högre utbildningen.
            Och det bedrivs också ett arbete för att få fram lagregler som
            skyddar studenter mot olika typer av diskriminering på grund av
            kön, sexuell läggning, funktionshinder eller etnisk tillhörighet.
          </note>
          <note>
            Högskolans styrning har också nyligen fått en ordentlig genomlysning,
            och den pedagogiska utvecklingen och det pedagogiska förnyelsearbetet
            inom den högre utbildningen utreds för närvarande. De här utredningsarbetena
            tillsammans med det övriga arbetet bildar naturligtvis underlag
            för nya och kommande ställningstaganden.
          </note>
          <note>
            Sammantaget tycker jag att det är lätt att konstatera att en
            rad åtgärder vidtas för att bidra till att nå målet för utbildningspolitiken,
            nämligen att Sverige ska vara en ledande kunskapsnation som präglas
            av utbildning av hög kvalitet och livslångt lärande för tillväxt
            och rättvisa.
          </note>
          <note>
            Med detta ber jag, fru talman, avslutningsvis att få yrka bifall
            till utbildningsutskottets hemställan i betänkande 1 i sin helhet
            och avslag på de reservationer som hänger ihop med detta betänkande.
            Jag vill också passa på att yrka avslag på Johan Lönnroths tidigare
            yrkande om bifall till sin motion.
          </note>
          <note type="speaker">
            Anf. 98 ULF NILSSON (fp) replik:
          </note>
          <note>
            Fru talman! Jan Björkman sade i en genomgång, som på många sätt
            var saklig men som samtidigt redovisade åsiktsskillnader, ett
            sakfel, och det var att
          </note>
          <note>
            Folkpartiet på något sätt skulle ha varit emot satsning på utbildning
            för vuxna. Långt innan Kunskapslyftet var uppfunnet motionerade
            Folkpartiet i riksdagen om en utbildningsbank för vuxna som ger
            garanti att komplettera med en utbildning som man inte har fått
            i ungdomen. Vi har också röstat med på satsningen för
          </note>
          <note>
            Kunskapslyftet när det började. Däremot har vi haft en annan
            bedömning av vilken budget man ska anslå för denna tillfälliga
            arbetsmarknadssatsning, vilket den faktiskt var när den kom mycket
            hastigt.
          </note>
          <note>
            Jan Björkman redovisar hur andra partier ändrar sig år från.
            Jag skulle vilja kontra med att säga att sedan jag kom in i riksdagen
            1998 har Socialdemokraterna varje år skällt på Folkpartiet för
            att vi vill anslå mindre pengar till Kunskapslyftet och sedan
            nästa år själva dragit ned. Där kan man säga att socialdemokraterna
            har legat ett år efter oss.
          </note>
          <note>
            Det handlar bara om en bedömning av arbetsmarknaden, av möjligheterna
            att få jobb och av vad man ska prioritera. Men det handlar inte
            om något motstånd, det vill jag bestämt säga. Det är ett sakfel
            helt enkelt. Då hade vi inte anslagit så många miljarder till
            Kunskapslyftet som också vi gör i vår budget, om vi på något sätt
            hade varit främmande för utbildningen.
          </note>
          <note>
            Jag vill fråga Jan Björkman: Kommer det något förslag som på
            något sätt skapar ett system som ger människor möjlighet att vidareutbilda
            sig som vuxna, oavsett om de är arbetslösa eller inte, oavsett
            om de har en viss utbildning tidigare eller inte? Det handlar
            alltså helt enkelt om en rätt till vidare utbildning.
          </note>
          <note>
            Hela bidragssystemet när det gäller Kunskapslyftet har ju varit
            upplagt på det sättet att det framför allt har gynnat människor
            som har a-kassa och blivit av med sitt arbete.
          </note>
          <note type="speaker">
            Anf. 99 JAN BJÖRKMAN (s) replik:
          </note>
          <note>
            Fru talman! Ulf Nilsson knyter an till det som
          </note>
          <note>
            Folkpartiet har tyckt i utbildningsfrågor i ett tidigare skede,
            det tycker jag är intressant. Jag håller gärna med Ulf Nilsson
            om att Folkpartiet tidigare har haft en mer progressiv framtoning
            i skolfrågor än vad man har haft efter valet 1998. Det ideologiskt
            förändrade stämningsläget i Folkpartiet märks över hela utbildningsfältet,
            och det kan jag bara beklaga. Just i den här debatten är det väldigt
            tydligt att omsvängningen också har drabbat Kunskapslyftet.
          </note>
          <note>
            Oavsett vad Ulf Nilsson säger framgår det väldigt tydligt av
            Folkpartiets budgetmotion och reservation att det anslås 1 000
            miljoner kronor mindre till vuxnas lärande. Det är därför som
            jag ställer frågan: Hur ser Folkpartiet långsiktigt på vuxnas
            lärande?
          </note>
          <note>
            Om man har samma syn på behovet av vuxnas lärande som socialdemokraterna,
            som regeringen, som samarbetspartierna och som de andra partierna
            i den här kammaren - exklusive moderaterna - som står bakom dagens
            förslag, varför anslår då Folkpartiet 1
          </note>
          <note>
            miljard mindre? Jag tycker att det talar sitt tydliga språk om
            att Folkpartiet faktiskt gör en annan bedömning när det gäller
            förutsättningarna för de enskilda att skaffa sig en kompletterande
            kompetens som vi vet att många utifrån perspektivet om ett livslångt
            lärande verkligen behöver.
          </note>
          <note>
            Folkpartiet har gjort prioriteringen att man lägger dessa pengar
            på andra områden och prioriterar ned vuxnas lärande, och det beklagar
            jag.
          </note>
          <note type="speaker">
            Anf. 100 ULF NILSSON (fp) replik:
          </note>
          <note>
            Fru talman! Om man ställer en sådan fråga som
          </note>
          <note>
            Jan Björkman ställer, kan man ställa motfrågan: Om socialdemokraterna
            tycker att högre forskning är viktig, varför lägger då socialdemokraterna
            500 miljoner mindre på forskning än vad Folkpartiet gör?
          </note>
          <note>
            Man får ju se en budget som en helhet.
          </note>
          <note>
            Vuxenutbildning ska inte ses som ett massprojekt där alla vuxna
            ska utbildas på samma sätt. Det är inte självklart att alla vuxna
            har behov av en gymnasieutbildning. En del kanske har behov av
            kompletterande yrkesbildning, en del har behov av en annan inriktning
            på utbildningen.
          </note>
          <note>
            Framför allt är - och det vill jag betona - en stor del av satsningen
            på Kunskapslyftet, som alltså ligger utanför basorganisationen
            av vuxenutbildningen i kommunerna, i första hand en ren arbetsmarknadsåtgärd
            som är kopplad till att hjälpa människor som har haft turen att
            få a-kassa och som därför kan få utbildningen betald. Vi menar
            att dessa pengar mycket hellre borde satsas på sådant som ger
            bra jobb för framtiden, jobb som man kan räkna med finns kvar
            även när konjunkturen går ned.
          </note>
          <note>
            Det handlar om att sänka arbetsgivaravgifter och vidta andra
            stimulansåtgärder som gör att det blir ett bättre företagsklimat
            i landet. Vi har helt enkelt olika sätt att se på hur man ska
            bedriva arbetsmarknadspolitik. Socialdemokraterna vill ha mera
            åtgärder, vi vill ha mera stimulans och flera morötter. Men det
            har ingenting med utbildningsfientlighet att göra, tvärtom.
          </note>
          <note>
            Som avslutning vill jag fråga Jan Björkman: Vad är Jan Björkmans
            vision för framtiden när det gäller ett vuxenutbildningssystem?
            Ska vuxna själva få välja vilken typ av vuxenutbildning de ska
            gå, eller är det kommunen som ska bestämma det? Ska en vuxen få
            välja folkhögskola, privat utbildningsanordnare eller ska kommunen
            genom entreprenad ha monopol på vilken vuxenutbildning som ska
            erbjudas?
          </note>
          <note type="speaker">
            Anf. 101 JAN BJÖRKMAN (s) replik:
          </note>
          <note>
            Fru talman! Med anledning de stora besparingar som Folkpartiet
            gör på vuxnas lärande knutet till Ulf
          </note>
          <note>
            Nilssons avslutande fråga om vad detta innebär för mångfalden
            när det gäller anordnarna, vill jag säga att med så lite resurser
            tror jag att utrymmet för mångfald på anordnarsidan blir betydligt
            mindre med
          </note>
          <note>
            Folkpartiets förlag än med det förslag som de flesta partier
            här står bakom.
          </note>
          <note>
            Sedan säger Ulf Nilsson å ena sidan att socialdemokraterna är
            för mycket åtgärder och att Folkpartiet står för någonting annat.
            Å andra sidan säger Ulf
          </note>
          <note>
            Nilsson att ett skäl till besparingarna på Kunskapslyftet är
            att Folkpartiet ser den här satsningen som en del av arbetsmarknadspolitiken.
            Där kan jag inte dra någon annan slutsats än att Ulf Nilsson ser
            dessa utbildningssatsningar som åtgärder inom ramen för arbetsmarknadspolitiken.
            Därmed är han tillbaka i sitt eget ursprungliga argument.
          </note>
          <note>
            För mig är satsningarna på Kunskapslyftet viktiga för arbetslivet.
            Det är ett sätt att rusta människor att vara beredda att ta de
            jobb som finns när det är högkonjunktur eller i övrigt konkurrera
            om jobben. Men det är också ett sätt att stärka sig som samhällsmedborgare,
            att få utökat utrymme för en demokratisk aktivitet. Men det är
            även ett sätt att jobba med sin egen personliga utveckling, att
            få rätt till en bra gymnasieutbildning, en rätt som vi tycker
            är självklar för alla ungdomar. Den ska vara precis lika viktig
            för de vuxna.
          </note>
          <note>
            Där ligger också grundsvaret på Ulf Nilssons fråga om hur jag
            ser på vuxnas lärande framöver. För mig är det ett massprojekt
            att utbilda en befolkning, för Ulf Nilsson är det tydligen inte
            det.
          </note>
          <note type="speaker">
            Anf. 102 TOMAS HÖGSTRÖM (m) replik:
          </note>
          <note>
            Fru talman! Jan Björkman tar i sitt inlägg upp moderaternas syn
            på Kunskapslyftet. Det är väl därför på sin plats att jag bemöter
            den negativa syn som han gör gällande att vi har när det gäller
            vuxnas lärande, för så är inte fallet. Det framgår om man studerar
            riksdagens protokoll och utskottets handlingar att vi har valt
            andra lösningar för att skapa möjligheter för vuxna att utbilda
            sig, att lära sig.
          </note>
          <note>
            Vi ska ju inte glömma att när förslaget om Kunskapslyftet fördes
            fram var det ett tidsbegränsat projekt, precis som Ulf Nilsson
            har sagt och som också jag instämmer i. Vi har däremot konsekvent
            drivit en utbyggnad av KY-platserna som vi har sett som väsentliga
            och viktiga. Där har regeringen i stället bromsat och inte gått
            oss till mötes.
          </note>
          <note>
            Nu signalerar Jan Björkman att man i någon form avser att fortsätta
            med det tidsbegränsade projektet som Kunskapslyftet var. Låt oss
            då se när den propositionen kommer. Betydelsen av att ge vuxna
            möjligheter till ett ständigt lärande står vi också bakom.
          </note>
          <note type="speaker">
            Anf. 103 JAN BJÖRKMAN (s) replik:
          </note>
          <note>
            Fru talman! Det är ett obestridligt faktum att moderaterna har
            prioriterat ned vuxenutbildningen. Det framgår precis lika klart
            som i fallet Folkpartiet.
          </note>
          <note>
            Sedan har moderaterna, vilket Tomas Högström mycket riktigt påpekade,
            en större anslagsvolym för den kvalificerade yrkesutbildningen.
            Det gör att moderaternas besparingar på vuxnas lärande inte ser
            lika drastiska ut, men i praktiken är de ju större än Folkpartiets.
            Ni vill avveckla projektet med kunskapslyftet. Skälet till detta
            är, säger Tomas Högström, att det var ett tidsbegränsat projekt
            från början.
          </note>
          <note>
            När det gäller den kvalificerade yrkesutbildningen säger han
            samma sak, att denna är ett tidsbegränsat projekt och en försöksverksamhet
            och att man därför vill bygga ut den. Jag tycker inte riktigt
            att dessa slutsatser går ihop.
          </note>
          <note>
            Vi kan vara överens om att KY-platserna är väsentliga. Skillnaden
            mellan majoritetens ställningstagande och moderaternas är att
            vi tycker att det är viktigt att man funderar igenom detta och
            att regeringen kommer med en proposition om hur verksamheten långsiktigt
            ska se ut innan man ger sig på att fundera över en utökad volym.
          </note>
          <note>
            Jag blev lite förvånad över det Tomas Högström sade sitt anförande.
            En av de stora punkterna för att betala en del av utökningarna
            på högskolesidan är besparingarna på särskilda utgifter inom universitet
            och högskolor. Det är drygt 360 miljoner.
          </note>
          <note>
            Nu uppfattade jag, vilket var oerhört förvånande, att Tomas Högström
            säger att moderaterna inte står bakom den besparingen. Den har
            kanske kommit till lite hastigt, och det får täckas på andra sätt.
          </note>
          <note>
            Jag skulle gärna vilja att Tomas Högström utvecklar det. Det
            finns en mängd angelägna punkter inom ramen för de 362 miljoner
            som enligt moderaternas budgetförslag ska prutas bort.
          </note>
          <note type="speaker">
            Anf. 104 TOMAS HÖGSTRÖM (m) replik:
          </note>
          <note>
            Fru talman! Faktum kvarstår, Jan Björkman, när det gäller vuxnas
            lärande. Kunskapslyftet var ett tidsbegränsat projekt när det
            lades fram. Utifrån det har vi formulerat våra förslag. Vi har
            också lagt fram och redovisat våra alternativ här i kammaren och
            i utskottet.
          </note>
          <note>
            Våra förslag beträffande vuxnas lärande rymmer utbildningskonton.
            Vi för t.ex. diskussioner om möjligheter att söka sin gymnasiekompetens
            när som helst under ett yrkesverksamt liv. Vi har också sagt att
            KY-platserna ska byggas ut.
          </note>
          <note>
            Vi inte gå till väga på det sätt som regeringen gör när man fastställer
            ett arbetsmarknadspolitiskt paket, gör utbildningsfrågan enbart
            till det och sätter tidsgränser för det.
          </note>
          <note>
            Nu har regeringen samtidigt aviserat att man kommer med en proposition.
            Låt oss då ha en konstruktiv diskussion i samband med att propositionen
            behandlas. Det välkomnar jag, och det välkomnar
          </note>
          <note>
            Moderata samlingspartiet.
          </note>
          <note>
            När det sedan gäller min precisering i mitt anförande sade jag
            beträffande konto 25:70 att vi ska precisera oss närmare i kommande
            budgethantering.
          </note>
          <note>
            Jag anser att vi hade haft ett behov av att göra det i årets
            budgetförslag. Det är vad jag har redovisat.
          </note>
          <note type="speaker">
            Anf. 105 JAN BJÖRKMAN (s) replik:
          </note>
          <note>
            Fru talman! Jag tycker att det är en bra invit från
          </note>
          <note>
            Moderaterna att de vill vara med och diskutera hur vi ska forma
            KY-utbildningen vad gäller organisation, innehåll och verksamhet
            framöver. Den diskussionen utgår jag från att vi kommer att konstruktivt
            kunna föra med även fler partier.
          </note>
          <note>
            När det sedan gäller de vuxnas lärande må det så vara att Kunskapslyftet
            beskrevs som ett femårigt projekt där vi ska ta till vara de erfarenheter
            som vi får inom ramen för det. Men då ska man komma ihåg att vi
            har en lång tradition för vuxnas lärande i Sverige.
          </note>
          <note>
            Många av oss i kammaren och på andra håll tyckte att det var
            dags att fundera över ett mer flexibelt lärande, ett mer individanpassat
            lärande och en mer flexibel organisation än hittills. Det var
            utgångspunkten för att utveckla Kunskapslyftet utöver att ge de
            enskilda individerna möjligheter att skaffa sig en ny kompetens.
          </note>
          <note>
            Kunskapslyftet har inom ramen för detta och utifrån dessa utgångspunkter
            gett oss viktig information.
          </note>
          <note>
            Därför menar jag att det är dags att fatta nya beslut och ta
            nya steg. Det är inte den slutsats som moderaterna drar, nämligen
            att det nu är dags att lägga ned projektet om vuxnas lärande och
            vuxnas möjligheter att skaffa sig ny kompetens.
          </note>
          <note>
            När det gäller den sista delen om besparingen på
          </note>
          <note>
            362 miljoner blev jag inte mycket klokare av det som
          </note>
          <note>
            Tomas Högström sade. Jag utgår från att de besparingarna - som
            t.ex. gäller forskarskolan i teleinformatik, de statliga ålderspensionsavgifterna,
            forskningsanknytningen av lärarutbildningen osv. - inte var seriöst
            menade, utan att man kommer att ompröva dem framöver.
          </note>
          <note>
            Är detta innehållet i Tomas Högströms svar är det en bra utgångspunkt.
            Men det stämmer inte med det budgetalternativ som Moderaterna
            har lagt fram.
          </note>
          <note type="speaker">
            Anf. 106 YVONNE ANDERSSON (kd) replik:
          </note>
          <note>
            Fru talman! Jag tycker att Jan Björkman har rätt i att vi kristdemokrater
            ligger en fas efter när det gäller utbyggnaden av högskoleplatser.
            Det har faktiskt sin förklaring i att vi har valt en annan inriktning.
          </note>
          <note>
            När regeringen väljer att i första hand satsa på kvantitet för
            att sedan, som man säger, ta tag i kvalitetsaspekterna har vi
            valt en annan inriktning. Vi vill först och främst satsa på kvalitet
            och försöka att bygga ut i en jämnare takt. Vi kanske kommer ifatt
            en vacker dag.
          </note>
          <note>
            Jag hoppas att vi då har en gemensam god kvalitet. De villkor
            som vi erbjuder studenterna i dag, de rättigheter och de villkor
            som personalen får leva under på våra lärosäten är inte tillrådligt
            inom vissa ämnen.
          </note>
          <note>
            Resursbristen gör att många går in i väggen. Antalet sjukskrivningar
            har ökat, och allt färre orkar vara kvar. Vi står inför en oerhörd
            stor brist på lärare inom en tioårsperiod, där ungefär hälften
            går i pension.
          </note>
          <note>
            Det är intressant att veta hur ni har diskuterat kring den stora
            pensionsavgången och hur man inom lärosätena bygger upp läraryrket
            som ett attraktivt yrke för människor att söka sig till.
          </note>
          <note type="speaker">
            Anf. 107 JAN BJÖRKMAN (s) replik:
          </note>
          <note>
            Fru talman! Vi behöver inte strida så mycket om utbyggnadstakten
            för högskolan. Jag har respekt för att kristdemokraterna vill
            ha ett års fördröjning innan man accepterar den socialdemokratiska
            volymen.
          </note>
          <note>
            Jag sade också i mitt huvudanförande att vi kan leva med att
            ni året efter tycker att det socialdemokraterna föreslog förra
            året nu är klokt och högsta visdom. Men om nu kristdemokraterna
            vill bygga ut i en långsam och jämnare takt tycker jag ändå på
            något vis att man i all avspändhet ska ställa sig frågan: Hur
            många studenter går det att utbilda i kristdemokraternas Sverige
            med bibehållen kvalitet?
          </note>
          <note>
            Vad gäller bristen på lärare och andra kompetenser inom högskolan
            såväl som skolan handlade mycket av den diskussion som var i kammaren
            på förmiddagen om att lägga en grund för en kompetensförsörjning
            både i högskolan i andra delar av vårt samhällsliv. Där gäller
            det att satsa på den högre utbildningen och forskningen och den
            vägen öka kvalitetsuppbyggnaden och tillgången på kompetens inom
            såväl den högre utbildningen som arbetslivet.
          </note>
          <note type="speaker">
            Anf. 108 YVONNE ANDERSSON (kd) replik:
          </note>
          <note>
            Fru talman! Det rätt att vi är kritiska. Kvaliteten är i dag
            inte vad den borde vara. Det vill jag sluta med att säga. Det
            är inte så att vi om ett år accepterar socialdemokraternas utbyggnad
            som högsta vishet. Vi vill att ni samtidigt ska satsa på kvaliteten.
          </note>
          <note>
            Jag vill fråga om en helt annan sak. Det gäller de ungdomar,
            eller helt enkelt de människor, som inte har möjlighet att lära
            sig till högskolekompetens. Vi har olika förmåga. Jag nämnde det
            i mitt huvudanförande. Det gäller de människor som har en utvecklingsstörning.
            Vad händer med dem som vuxna? Hur tänker ni från er sida ge dem
            rättighet att behandlas som alla andra vuxna?
          </note>
          <note>
            Jag tänker också på dem som inte behöver särskoleverksamhet men
            som inte är tillräcklig duktiga för att klara av eller har intresse
            för en högskoleutbildning. Vad har ni för utbildningsväg för dem
            så de kan känna sig nöjda och hitta en del i livet som de behöver?
          </note>
          <note>
            Måste man i socialdemokraternas Sverige bli vuxen och gå arbetslös
            ett antal år för att sedan få ett slags arbetsmarknadsutbildning
            till praktiska yrkesuppgifter? Eller kan man hitta en rak väg
            för dessa människor, så att vi alla får känna vår uppgift i samhället
            redan som unga?
          </note>
          <note type="speaker">
            Anf. 109 JAN BJÖRKMAN (s) replik:
          </note>
          <note>
            Fru talman! Den sista frågan tycker jag är intressant. Hur hittar
            man vägen genom livet och bra utbildningar för att möta de krav
            som ställs? Jag kan mycket kort säga att olika regeringar under
            90-talet har rustat det svenska utbildningsväsendet för att möta
            kraven i det livslånga lärandet.
          </note>
          <note>
            Det har vi gjort alltifrån förskolan, som har fått en förändrad
            roll, till högskolan och forskningen och alla skolformer däremellan.
            Det finns ingen som har varit undantagen från förändringsarbetet
            för att möta kraven i det livslånga lärandet.
          </note>
          <note>
            Jag tycker att vi med gemensamma ansträngningar, ibland i politisk
            oenighet men oftast också med gemensamma ingångar, har försökt
            att möta de här kraven.
          </note>
          <note>
            Som jag försökte beskriva i mitt huvudanförande räknar vi med
            att 50 % av en årskull ska ha möjligheter till en högskoleutbildning.
            Det innebär också att vi tror att 50 % kanske inte behöver en
            högskoleutbildning, men på andra sätt behöver en kvalificerad
            yrkesutbildning. Den behöver inte alltid vara på eftergymnasial
            nivå. Den kan ibland vara på gymnasial nivå.
          </note>
          <note>
            Det behövs gott om duktiga yrkesmänniskor. Nu när vi nu pratar
            om högskola och den högre utbildningen är det viktigt att slå
            fast att det också finns andra behov som är viktiga. Jag tror
            att alla behövs på den arbetsmarknad som vi ser framför oss.
          </note>
          <note>
            Jag uppskattar frågan om särvux och dem som kanske har behov
            av den utbildningsformen. Jag tror att vi har ett gemensamt intresse
            av detta, inte minst utifrån det arbete som gjordes i Kunskapslyftskommittén.
            Vi ska se till att vi får bra förslag och fattar bra beslut när
            vi här i riksdagen så småningom tar ställning till propositionen
            om vuxnas lärande, där jag utgår från att denna fråga kommer att
            hanteras på ett klokt och bra sätt.
          </note>
          <note type="speaker">
            Anf. 110 MARGARETA ANDERSSON (c)
          </note>
          <note>
            replik:
          </note>
          <note>
            Fru talman! Jag har ett par frågor som jag skulle vilja ställa
            till Jan Björkman.
          </note>
          <note>
            Den ena gäller hur man ska samordna Kunskapslyftet och komvux.
            Det är lite olika finansieringsformer för de här, och det kan
            upplevas som ganska orättvist av människor som inte kommer i åtnjutande
            av Kunskapslyftet med a-kassefinansieringen att de själva får
            finansiera det hela via komvux. Här kommer också kompetenskonton
            in. De behöver finnas för människor över huvud taget.
          </note>
          <note>
            Jag har också en fråga om KY-utbildningen. Jag välkomnar om det
            kommer en proposition till våren så att de här utbildningarna
            kan bli permanenta och vi kan få fastställda utbildningsmål. Som
            det ser ut i dag är det lite problem med valideringen. Det finns
            företag som inte kan visa att deras personal har den utbildning
            som krävs av utländska företag t.ex. om den har en KY-utbildning.
            Hur ser Jan Björkman på den frågan?
          </note>
          <note type="speaker">
            Anf. 111 JAN BJÖRKMAN (s) replik:
          </note>
          <note>
            Fru talman! När det gäller Kunskapslyftet, kommunal vuxenutbildning
            och studiefinansiering så har vi levt med en situation nu under
            försöksperioden som vi är på väg att avsluta, eftersom försöksperioden
            är på väg att avslutas. Jag tror att vi får en bättre och mer
            rimlig diskussion om vi väntar med de detaljerna till dess att
            vi har sett propositionen om vuxnas lärande. Då får vi också se
            förutsättningarna både för studiedelen och studiestödsdelen.
          </note>
          <note>
            Frågan om den kvalificerade yrkesutbildningen och valideringen
            av kunskaper är viktig för KY-
          </note>
          <note>
            utbildningarna, men den är också viktig på andra områden. Vi
            vet att det har gjorts en del arbete redan.
          </note>
          <note>
            Vi vet att det finns en särskilt utredare som tittar på valideringsfrågan
            just nu. Vi vet också att många av de fackliga organisationerna
            gör ett bra jobb för att hjälpa till med att hitta bra former
            för validering. Det är klart att det är ett slöseri med enskildas
            såväl som samhällets kunskaper, tid och pengar att inte ta till
            vara den kompetens som man kanske inte har på papper men mycket
            väl skulle kunna visa i praktiken att man har.
          </note>
          <note>
            Därför tror jag att den fråga som Margareta Andersson tar upp
            är oerhört viktig. Den handlade om hur vi validerar kunskaper
            i olika sammanhang, och inte bara utifrån KY-utbildningarnas behov.
            Det är naturligtvis viktigt, men detta gäller också i ett större
            sammanhang.
          </note>
          <note type="speaker">
            Anf. 112 MARGARETA ANDERSSON (c)
          </note>
          <note>
            replik:
          </note>
          <note>
            Fru talman! Jag tror att vi kan komma långt i de samtal som ska
            föras framöver om KY-
          </note>
          <note>
            utbildningarna. Jag hoppas att vi ska få fram detta.
          </note>
          <note>
            Jag har en fråga om kvaliteten i utbildningen. Jan
          </note>
          <note>
            Björkman trycker mycket på kvalitetsutvärderingen av de högre
            utbildningarna. Kommer det att räcka till för att vi ska ha den
            utbildningskvalitet som våra studenter har rätt att kräva?
          </note>
          <note>
            Från Centerpartiets sida har vi sagt att vi behöver satsa mer
            resurser både på utvärderingen av utbildningarna och på att se
            till att de platser som finns kommer att fyllas med studenter
            som anser att de har råd att studera och som också känner att
            de får lön för mödan så småningom.
          </note>
          <note type="speaker">
            Anf. 113 JAN BJÖRKMAN (s) replik:
          </note>
          <note>
            Fru talman! Låt mig först säga att jag i långa stycken tycker
            att vi har en bra högskola i Sverige.
          </note>
          <note>
            Det görs mycket bra arbete på den svenska högskolan. Samtidigt
            kan man säga att 90-talet har varit kärvt. Som flera har beskrivit
            här så har resurserna krympt - av skäl som vi kanske inte behöver
            gå in på nu.
          </note>
          <note>
            När det gäller frågan om huruvida alla kommer att få en tillräckligt
            bra kvalitet så är ett bra tillfälle för oss att diskutera det
            när regeringen tar ställning till den utredning som har gjorts
            om högskolans styrning.
          </note>
          <note>
            Den har bl.a. också diskuterat kvalitetsaspekter utifrån den
            ekonomi som står till buds för högskolorna.
          </note>
          <note>
            Då har vi chansen att se helheten i detta.
          </note>
          <note>
            När Centerpartiet pratar om att det är viktigt med utbildningskvalitet
            och ställer det i motsättning till volymen utbildning i grundutbildningen
            har jag -
          </note>
          <note>
            utan att vara alltför polemisk - lite svårt att se vad det är
            som är Centerpartiets slutsats i frågan. Är det att inte fortsätta
            bygga ut högskolan? Centern har ju varit en ivrig anhängare av
            att bygga ut inte minst de mindre och medelstora högskolorna -
            i varje fall fram till förra året. Eller finns det ett perspektivskifte
            inom
          </note>
          <note>
            Centerpartiet när det gäller synen på grundutbildningens utbyggnad?
          </note>
          <note>
            Jag har inte kunnat läsa ut detta ur de handlingar som står till
            buds inför dagens diskussion. Jag medger att det inte finns någon
            neddragning i ekonomin på området. Men samtidigt bygger man upp
            den här motsättningen mellan kvalitet och grundutbildning.
          </note>
          <note>
            Det är en motsättning som man inte skulle bygga upp på något
            annat område inom utbildningspolitiken än just det här. Jag har
            inte sett det draget så tydligt hos
          </note>
          <note>
            Centerpartiet tidigare som just i den här budgeten.
          </note>
          <note type="speaker">
            Anf. 114 TALMANNEN:
          </note>
          <note>
            Innan jag ajournerar kammaren vill jag informera om att det finns
            ytterligare ungefär fyra timmars anmäld talartid plus repliker.
            Det kommer alltså att bli en lång kväll, och det kommer att finnas
            tjänstgörande talman så länge det behövs. Skulle vi till äventyrs
            ändå inte bli färdiga i dag finns det inget utrymme i morgon eller
            på torsdag att fortsätta den här debatten.
          </note>
          <note>
            Då får vi överväga fredag eftermiddag eller kväll efter alla
            andra ärenden.
          </note>
          <note>
            (forts.)
          </note>
          <note>
            Ajournering
          </note>
          <note>
            Kammaren beslutade kl. 16.27 på förslag av talmannen att ajournera
            förhandlingarna till kl. 18.00.
          </note>
          <note>
            Återupptagna förhandlingar
          </note>
          <note>
            Förhandlingarna återupptogs kl. 18.00.
          </note>
          <note>
            6 § (forts.) Forskningspolitik, utbildning och universitetsforskning
            samt studiestöd (forts. UbU6,
          </note>
          <note>
            UbU1 och UbU2)
          </note>
          <note type="speaker">
            Anf. 115 BRITT-MARIE DANESTIG (v):
          </note>
          <note>
            Fru talman! Med tanke på att vi uppenbarligen lider brist på
            tid ska jag försöka att fatta mig så kort som möjligt.
          </note>
          <note>
            Den här omgången i debatten ska handla om vuxenutbildning, inberäknat
            Kunskapslyftet och KY. Det ska också handla om grundutbildning
            på högskolor och universitet.
          </note>
          <note>
            Jag skulle vilja instämma i mycket av det som Jan
          </note>
          <note>
            Björkman tidigare sade om Kunskapslyftet och den stora betydelse
            det har haft för väldigt många människor i det här landet. Men
            det har också haft stor betydelse för samhället. Kunskapslyftet
            har ju faktiskt inneburit en rejäl höjning av kunskapsnivån i
            landet.
          </note>
          <note>
            Det innebär att många nu står betydligt bättre rustade att möta
            arbetsmarknadens behov. Många går ut i jobb och mycket intressantare
            jobb än vad de har haft möjlighet till tidigare.
          </note>
          <note>
            Dessutom har Kunskapslyftet inneburit att fler icke traditionella
            studenter finns på våra högskolor i dag. Det tror jag personligen
            har en kvalitetshöjande effekt på utbildningen på högskolan. Men
            det kanske viktigaste som har hänt, och det tror jag hänger ihop
            med attityder till studier hos många vuxna, är att det har blivit
            naturligt och viktigt för många att delta i vuxenutbildningen.
            Det tycker jag ger goda förutsättningar för det livslånga kontinuerliga
            lärandet. Det måste också positivt påverka människors villighet
            och intresse när det gäller att senare gå in i ett individuellt
            kompetenssparande som vi tror att vi kommer att få ett förslag
            om så småningom.
          </note>
          <note>
            Jag ska inte säga så mycket mer om Kunskapslyftet. Det kommer
            snart en proposition som regeringen har aviserat kring vuxnas
            lärande. Det enda jag vill trycka på när det gäller den är vikten
            av att vi verkligen tar upp till diskussion det så viktiga integrationsarbetet.
            Utbildning är absolut det viktigaste verktyget vi har. Vi har
            inte så många verktyg utom utbildning när det gäller integration
            av våra invandrare. Därför hoppas jag att vi får kraftfulla förslag
            i den riktningen.
          </note>
          <note>
            När det gäller KY vill jag bara säga att det har varit spännande
            att följa den. Det är ju roligt att på försök få se en utbildning
            där man har haft betydligt friare former än tidigare. Vi har kunnat
            studera en försöksverksamhet som verkligen har varit experimenterande
            med både innehåll och form. Vi har lärt oss väldigt mycket av
            KY. Det är kunskaper som jag nu hoppas att man tar hänsyn till
            och överför i det nya förslag som så småningom kommer.
          </note>
          <note>
            Grundutbildningen på universitet och högskola har ju expanderat.
            Antalet utbildningsplatser har ökat kraftigt under senare år.
            Det är en utveckling som
          </note>
          <note>
            Vänsterpartiet hela tiden har glatt sig åt och ställt sig bakom.
            Glädjande nog är det ju så att trots den stora expansionen av
            antalet studieplatser har antalet sökande inte minskat. Antalet
            studieplatser kan fortfarande inte hålla jämna steg med ökningen
            av antalet sökande. Och det är jättebra, tycker vi.
          </note>
          <note>
            Hösten 1999 var det knappt 46 % av de sökande som fick erbjudande
            om en studieplats, och det trots att årskullarna nu har minskat
            och arbetsmarknadssituationen också ser annorlunda ut än vad den
            gjorde tidigare.
          </note>
          <note>
            Tittar vi på vilka som kommer in på universitet och högskolor
            är det nu en skillnad mot tidigare. Det är flera som är i 30-35-årsåldern,
            och det är färre som kommer direkt från gymnasieskolan till universitetsutbildning.
          </note>
          <note>
            Jag tror inte att det är någon direkt fara med det.
          </note>
          <note>
            Jag tror att unga människor ibland behöver ha en period, ett
            moratorium, där man funderar lite grann över vad det är man vill,
            vad man vill av livet och vad man önskar av framtiden. Det är
            inte alls dåligt att jobba några år, att resa eller att göra andra
            saker. Den ibland överdrivna, tycker jag, farhågan för att vi
            inte får en snabb genomströmningstakt delar inte jag.
          </note>
          <note>
            Rekryteringssituationen ser ganska olika ut mellan lärosäten
            men också mellan vissa kurser och utbildningar. Framför allt har
            det varit svårt och är svårt att rekrytera studenter till lärarutbildningar
            med inriktning mot matematik och naturvetenskap, men också till
            vissa kortare ingenjörsutbildningar.
          </note>
          <note>
            Det här är en allvarlig fråga. Jag vet att jag har tagit upp
            det här i kammaren tidigare. Särskilt allvarligt måste vi se på
            att vi får en brist på lärare i de här ämnena. Det kan ju knappast
            vara så att obehöriga eller lärare utan pedagogisk utbildning
            på något sätt bättre skulle kunna stimulera ungdomar att intressera
            sig för just de här ämnena i grundskolan eller gymnasiet. Det
            tror inte jag.
          </note>
          <note>
            Nu står inte utbildningsplatserna tomma i högskolan, Ulf Nilsson.
            Det lät nästan så när Folkpartiet pratade här. Fr.o.m. höstterminen
            har man ju fått möjlighet att minska antalet studenter på naturvetenskapliga
            och tekniska utbildningar och i stället öka kapaciteten inom humaniora,
            samhällsvetenskap och juridik där söktrycket är stort.
          </note>
          <note>
            Men trots det kvarstår det grundläggande problemet. Eftersom
            vi inte enbart har brist på lärare inom de här ämnena utan också
            på tekniker, läkare och psykologer är det ett jätteproblem att
            inte fler ungdomar väljer att läsa det naturvetenskapliga programmet
            i gymnasieskolan. Det är därför, tycker jag, oerhört viktigt att
            den nyligen tillsatta Gymnasieskolekommittén kan ena sig om att
            lägga fram ett antal konstruktiva, djärva förslag för att förbättra
            den här situationen.
          </note>
          <note>
            Själv tror jag när jag har pratat med en del elever på gymnasieskolan
            att NV-programmet är så målinriktat och förutsägbart i dag. Många
            ungdomar är inte så inställda på att bli något. De vill bli någon.
            De söker sig fram i livet. Och det ska man göra, tycker jag. Det
            utrymmet ska finnas. Jag tror att man skulle tjäna på att kombinera
            studier i matte och naturvetenskapliga ämnen med skapande verksamhet,
            med funderingar kring livskunskap och vad det innebär, kring relationer,
            kring frågor som tangerar filosofi och psykologi. Man skulle också
            tjäna på att förlägga en större del av utbildningen än nu till
            arbetsplatser. Det har ju gått bra för de utbildningar som har
            haft konkreta inriktningar. Jag tänker på naturvetenskap där man
            har läst tillsammans och fått kunskaper om
          </note>
          <note>
            Räddningsverket och Räddningsverkets arbetsuppgifter.
          </note>
          <note>
            Det är också ett problem med att så många ungdomar väljer taktiskt
            i gymnasieskolan. Tack vare att de väljer så taktiskt är det många
            som finns på komvux för konkurrenskomplettering eller behörighetskomplettering.
            Det förväntar jag mig också att regeringen kommer att ta upp i
            den kommande propositionen om rekryteringsfrågor.
          </note>
          <note>
            Hur ska man då lösa problemet med bristen på lärare? När det
            gäller de här ämnena skulle jag kunna tänka mig - för att vi inte
            ska hamna i ett fullständigt hopplöst läge - att man gav ett erbjudande
            om att läsa med förhöjd bidragsnivå i studiemedlet.
          </note>
          <note>
            När det gäller den sociala och etniska snedrekryteringen till
            högre studier kan vi glädjas åt en liten ökning av studenter från
            arbetarhem. Glädjande är också att det har skett en ökning med
            ca 10 procentenheter av studenter från de yrkesförberedande programmen
            inom högre utbildning. Men det är inte nog.
          </note>
          <note>
            Krafttag måste till för att motverka både social och etnisk snedrekrytering.
            Vi hoppas att regeringen återkommer med förslag i den proposition
            som ska handla om just rekrytering till universitet och högskola.
          </note>
          <note>
            Någon av debattörerna förut - jag tror att det var
          </note>
          <note>
            Ulf Nilsson - tog upp balansen i prislappssystemet.
          </note>
          <note>
            Det gäller naturvetenskapliga-tekniska utbildningar och humaniora-samhällsvetenskap.
            Det finns ett problem här. När man kommer ned till två tre lärarledda
            utbildningstimmar per vecka, som man gör på sina håll när det
            gäller humaniora, tror jag att vi med fog kan vara rädda för att
            kvaliteten är i fara. Man kan inte garantera kvaliteten längre.
            Jag har sökt men inte funnit några rapporter från Högskoleverket
            som stöder den teorin. Men det verkar som om det skulle kunna
            vara så. Det är viktigt att man ser över prislappssystemet. Egentligen
            skulle det behövas 500
          </note>
          <note>
            miljoner kronor, om man ska leva upp till de ambitioner man en
            gång hade i Grundbulten. Där sades att 8-
          </note>
          <note>
            9 timmar skulle vara ett golv.
          </note>
          <note>
            Man kan fundera över sättet att betrakta högre utbildning och
            forskning. I dag betraktar vi det som kostnader för samhället.
            I stället skulle vi betrakta det som investeringar för framtiden.
            När vi nu befinner oss i en högkonjunktur skulle man kanske kunna
            tänka sig att just för detta utgiftsområde, forskning och högre
            utbildning, höja utgiftstaket något för att investera för en kommande
            lågkonjunktur, som ju alltid kommer efter en högkonjunktur.
          </note>
          <note>
            Med detta vill jag yrka bifall till hemställan i utbildningsutskottets
            betänkande.
          </note>
          <note type="speaker">
            Anf. 116 GUNNAR GOUDE (mp):
          </note>
          <note>
            Fru talman! Att vi nu ägnar så stort intresse åt vuxnas lärande
            beror på att vi har ett perspektiv på utbildningen där vi talar
            om det livslånga lärandet.
          </note>
          <note>
            För dem som nu är barn eller unga och går i grundskolan eller
            gymnasiet betyder det livslånga lärandet möjligheten att när man
            har gått ut gymnasiet fortsätta med utbildningar av olika slag
            under resten av livet. Man får återkommande möjligheter att komplettera
            den yrkesutbildning man kanske har påbörjat i gymnasiet. Man kan
            starta på en yrkesutbildning, gå in på högskolan eller gå ut och
            arbeta och sedan komma tillbaka för att läsa på en folkhögskola.
            Hela denna syn på lärandet är ny för det moderna samhället. Den
            passar i ett samhälle som har en relativt snabb förändringstakt.
          </note>
          <note>
            Det är också en fråga om livskvalitet, möjligheten att ta ledigt
            en tid när man har varit ute i förvärvslivet och läsa, studera,
            bygga på sin kunskap. Man kan läsa något man tycker är trevligt
            - språk, estetiska ämnen
          </note>
          <note>
            - eller förbättra sina yrkeskunskaper för att klara arbetet bättre.
            Det är också en viktig del när det gäller möjligheten att få hela
            befolkningen aktiv. Det handlar om den demokratiska delen av samhället.
            Man ska kunna ta del i och förstå beslutsfattandet och samhällets
            utveckling.
          </note>
          <note>
            Samma sak ska gälla för dem som är lite äldre och har skoltiden
            bakom sig. Det är viktigt med möjligheten till återkommande lärande
            under hela livet. En del i den gruppen hade dessutom inte chansen
            att gå på gymnasiet. Det var färre som gick på gymnasiet för 10-15
            år sedan. De som är lite äldre har kanske också brister när det
            gäller grundskolan.
          </note>
          <note>
            Flera grupper i samhället måste få möjlighet att komplettera
            de studier som de unga i dag får i grundskola och gymnasium. De
            måste fångas upp. Därför är det viktigt att Kunskapslyftet får
            fortsätta och får en uppsökande karaktär, så att vi får med alla.
            Ingen ska vara utanför möjligheten att ta del av det livslånga
            lärandet.
          </note>
          <note>
            Det finns speciella grupper som ska uppmärksammas särskilt. Det
            gäller t.ex. invandrare som ännu inte har lärt sig svenska. Svenska
            för invandrare måste få en kvalitetshöjning, så att vi inte får
            en grupp som inte kan ta del av utbildningssystemet i fortsättningen.
          </note>
          <note>
            Vi måste också med en viss sorg i hjärtat konstatera att möjligheterna
            för människor med funktionshinder av olika slag att studera inte
            är så goda som de borde vara i Sverige. Där bör man också satsa
            extra.
          </note>
          <note>
            Man bör se till att fånga upp dem och ge dem samma möjligheter
            som övriga medborgare.
          </note>
          <note>
            Högskolan kommer att få en allt större uppgift i detta sammanhang.
            Man brukar säga att 50 % av dem som lämnar gymnasiet ska ha börjat
            högskoleutbildningen när de är 25 år, inom en relativt snar framtid.
          </note>
          <note>
            Det är en högt ställd målsättning. Det betyder också en radikal
            förändring av högskolans arbete.
          </note>
          <note>
            Högskolan har flera uppgifter i det livslånga lärandet. Den viktigaste
            är kanske bildningen - att förse svenska folket med bildning,
            allmänkunskap.
          </note>
          <note>
            Yrkesutbildningen ligger nu till stor del på högskolan. De yrkesutbildningarna
            måste knytas ordentligt till praktikmöjligheter, till det som
            händer ute i näringslivet och den offentliga sektorn.
          </note>
          <note>
            Fortbildningen kommer att bli allt viktigare. Där har högskolan
            ännu inte anpassat sig till det behov som finns av fortbildning.
            Det är relativt litet intresse från universitet och högskolor
            att förse samhället med bra fortbildningsmöjligheter.
          </note>
          <note>
            Forskarutbildningen är den fjärde delen som är viktig. Den är
            naturligtvis extra viktig i en period när vi har en så pass stor
            avgång bland lärare och forskare, på grund av ålder. Vi har redan
            en brist på lärare.
          </note>
          <note>
            Vi måste få i gång en forskarutbildning. Den bör ha hög kvalitet.
            Den ska ändra karaktär efter de behov som växer fram i det moderna
            samhället. Inte minst internationaliseringen gör att vi kanske
            får tänka om och vidga forskarutbildningen, så att vi låter våra
            forskarstuderande lägga en del av sin utbildning vid ett forskningsinstitut
            utanför Sveriges gränser.
          </note>
          <note>
            Lärarutbildningen är en nyckelutbildning i sammanhanget. Vi har
            egentligen inte någon vuxenpedagogisk utbildning i landet. Det
            är en brist, om man ska ha ett livslångt lärande med en så stor
            och omfattande vuxenutbildning under hela livet. Min förhoppning
            är att den nya lärarutbildningen, som ligger på universitet och
            högskolor, relativt snart ska vidga sitt utbildningsuppdrag till
            att gälla också vuxenpedagogisk verksamhet.
          </note>
          <note>
            Mycket av det som jag har nämnt är sådant som är under utredning.
            Vi väntar propositioner efter jul redan. Det gäller KY-utbildningen
            och den stora propositionen om vuxnas lärande som också kommer
            att omfatta svenska för invandrare. Vi vet att en utredning ska
            komma med förslag om förbättrade studiemöjligheter för människor
            med funktionshinder.
          </note>
          <note>
            Vi får skäl att återkomma till det när det finns fler utformade
            förslag.
          </note>
          <note>
            Anf. 117 Utbildningsminister THOMAS
          </note>
          <note type="speaker">
            ÖSTROS (s):
          </note>
          <note>
            Fru talman! Utbildning och utbildningspolitiken spelar en allt
            större roll för våra samhällen. Det råder inget tvivel om det.
            Det finns en bred samstämmighet och ett brett intresse i kammaren
            för utbildningspolitikens framtida roll. Så är det också i Europapolitiken.
          </note>
          <note>
            Fastän den självklara utgångspunkten är att varje land bestämmer
            över sin egen utbildningspolitik, spelar den europeiska diskussionen
            en roll för oss. Vi påverkas av varandra. Också där är utbildningspolitiken
            allt viktigare.
          </note>
          <note>
            Det är inte konstigt. I vår typ av samhällsutveckling spelar
            utbildning den allra största rollen för individerna och deras
            strävan efter att skapa ett gott liv.
          </note>
          <note>
            Den spelar en allt större roll också för fördelningspolitiken.
            Den spelar en roll ända från barnets första steg i förskolan till
            forskarutbildning och unga forskare. Därmed är det viktigt att
            utbildningspolitiken hålls samman.
          </note>
          <note>
            Sverige är ett gott exempel i den meningen. Vi gör rejäla satsningar
            på utbildningspolitiken, alltifrån den allmänna förskolan och
            maxtaxan via grund- och gymnasieskolan med extra medel som kommer
            under de kommande åren, med vuxenutbildningen som har varit i
            fokus under ett stort antal år men inte minst under de senaste
            åren till expansionen av högskolan.
          </note>
          <note>
            Vi har all anledning att vara stolta över att vi bedriver en
            utbildningspolitik som verkligen bidrar till förnyelsen av Sverige.
          </note>
          <note>
            Forskningspolitiken som vi diskuterade för några timmar sedan
            är intimt kopplad till utbildningsfrågorna. Det är klart att kvaliteten
            i högre utbildning är väldigt beroende av forskning och att lärarna
            är aktiva i forskning. Också där är det viktigt att vi ser forskningspolitiken
            i ett utbildningspolitiskt perspektiv. Vi kommer att behöva rekrytera
            många lärare till våra högskolor framöver. Det innebär att vi
            behöver också locka fler till forskningen och forskarutbildningen.
          </note>
          <note>
            Den diskussion vi hade tidigare i dag om satsningar på 1,3 miljarder
            till grundforskning och forskarutbildning är också en av de grundläggande
            satsningar man kan göra när det gäller kvaliteten i grundutbildningen.
          </note>
          <note>
            Det har varit en intensiv tvåårsperiod för riksdagen när det
            gäller reformer och propositioner på den högre utbildningens område.
            Ett antal viktiga steg har tagits som kommer att påverka de kommande
            åren mycket. Flera av initiativen kommer att realiseras under
            det kommande året.
          </note>
          <note>
            Det är naturligtvis det nya studiestödet. Det kommer att debatteras
            ytterligare en gång i kammaren i kväll. Det spelar en stor roll
            när det gäller att rekrytera nya grupper till högre utbildning.
            Högre bidragsdel, pensionsgrundande studiemedel. Det är unikt
            om vi tittar i ett internationellt perspektiv. Ett nästan fördubblat
            fribelopp. Det gör att vi får en grund för att rekrytera nya grupper.
          </note>
          <note>
            Vi har lagt fram förslag och fått riksdagens stöd för en ny lärarutbildning.
            Det är en lärarutbildning som bygger på ett antal viktiga grundfundament.
          </note>
          <note>
            Först och främst: Att äntligen få till stånd en forskningskoppling
            i lärarutbildningen som gör att lärarutbildningen utvecklas allt
            starkare på vetenskaplig grund. Alltfler av lärarstudenterna ska
            se en möjlighet att gå vidare i forskarutbildning. Detta i sig
            blir en viktig injektion till kvalitetsutvecklingen i grund- och
            gymnasieskolan.
          </note>
          <note>
            Naturligtvis ska djupa ämneskunskaper vara den viktiga grunden
            för lärargärningen. Det framgår tydligt i lärarutbildningspropositionen.
            Men det ska också vara en förstärkning av den gemensamma utbildningsvetenskapliga
            grunden. Alla våra lärare ska få rejäla kunskaper i barns och
            ungdomars utveckling och i specialpedagogikens landvinningar.
            Det är viktigt om vi ska höja kvaliteten rakt över utbildningssystemet.
            Det har varit en viktig proposition som kammaren har diskuterat
            och som ska genomföras nästa år.
          </note>
          <note>
            Nästa viktiga del har varit hela kvalitetsdiskussionen, om hur
            vi ska sätta i sjön ett system som verkligen garanterar att vi
            utvärderar de mycket stora resurser som vi nu satsar på högre
            utbildning. All utbildning, alla ämnen och alla program, ska regelmässigt
            utvärderas. Högskoleverket ska vara ansvarig oberoende myndighet.
            Det ska se till att likar bedömer likar, att studenter och lärare
            deltar i bedömningarna.
          </note>
          <note>
            Vi ska sätta en kvalitetsribba på högre utbildning som vi ständigt
            ska utvärdera mot och som ska driva på kvalitetsutvecklingen.
            Det är kopplat till att Högskoleverket naturligtvis ska få sanktionsmöjligheter
            i de fall där utbildningen inte når den kvalitet vi vill att den
            ska nå. I sista hand ska det vara möjligt att dra in examinationsrättigheterna
            om kvaliteten inte förbättras. Då sjösätter vi ett av de absolut
            mest ambitiösa kvalitetsutvärderingssystemen i Europa. Högskoleverket
            fick i budgetpropositionen särskilda medel för att nu kunna bygga
            upp denna kvalitetsutvärdering.
          </note>
          <note>
            Det är ett viktigt steg kopplat till ett aktivt arbete från riksdag
            via lagstiftning och regering via förordningar men framför allt
            genom att driva på de enskilda högskolorna att aktivera studenterna
            i kvalitetsarbetet.
          </note>
          <note>
            Det blir drivkraften inifrån, att ständigt utvärdera, att ständigt
            förnya, att ständigt diskutera utbildningens upplägg och innehåll.
            På så vis kan vi se till att de stora resurser som nu satsas också
            ständigt utvärderas i en konstruktiv process. Det var också en
            viktig proposition, och den sjösätts under de kommande åren.
          </note>
          <note>
            Bakom allt detta ligger själva grundprojektet som vi har jobbat
            med under de senare åren på 90-talet och nu i inledningen på 2000-talet,
            dvs. demokratiseringen av den högre utbildningen. Våra högskolor
            har öppnats upp för nya grupper, för fler människor. Vi vet att
            högskoleutbildning så starkt bidrar till att människor via den
            bildning de får, via den yrkesutbildning de får, också kan skapa
            bättre liv för sig själva. Vi vet också att det är intimt förknippat
            med
          </note>
          <note>
            Sveriges framtid som ett välutvecklat land.
          </note>
          <note>
            När vi nu ser att ekonomin är stark och att det rör sig positivt
            i stora delar av Sverige, är det nästan alltid förknippat med
            utbildning och forskning. Demokratiseringen av högskolan har varit
            en av de viktiga politiska projekten. Då har utbyggnaden i botten,
          </note>
          <note>
            100 000 platser, fullt finansierade, sammantaget gett ett resurstillskott
            till högskolan och via studiemedel på 6 ½ miljarder kronor. Det
            är någonting alldeles unikt i svensk utbildningspolitisk historia.
            Det är viktigt att vi kan göra det. Det är klart att det innebär
            att vi också får mycket starka och positiva effekter för enskilda
            människor och för hela vårt samhälle.
          </note>
          <note>
            Diskussionen om kvalitet är viktig. Den diskussion som nu också
            pågår om resurser per student är viktig. Det är inget tvivel om
            att 90-talet, inte minst från de första åren till 1996-1997, var
            mycket tuffa år för all statlig verksamhet. Alla fick spara. Så
            var det naturligtvis. Orsaken var att en tredjedel av kostnaderna
            lånades upp på en internationell kapitalmarknad. Det gick inte
            att upprätthålla, varken i högskolan eller i någon annan statlig
            verksamhet. Men sedan
          </note>
          <note>
            1997, när vår utbyggnad har tagit fart, när varje plats är fullt
            finansierad, ser vi också en tydlig vändning i resurser per student.
            Besparingarna finns där från
          </note>
          <note>
            1991, 1992, 1993 och framåt till 1997, men också vändningen från
            1997 där resurserna per student ökar igen.
          </note>
          <note>
            Här finns naturligtvis flera förklaringar. En av dem som är viktig
            är att före 1997 tog högskolorna in fler studenter än vad de fick
            betalt för. Den s.k. överproduktionen i tekniska termer, som handlade
            om att man tog in fler studenter än vad riksdagen hade avsatt
            resurser för, är nu i det närmaste borta. Det överintaget kostade
            1 miljard kronor, dvs. när man inte längre har överintaget, tack
            vare utbyggnaden, och får betalt för de studenter som finns, har
            vi därigenom under de senaste åren fått en kvalitetsförstärkning.
          </note>
          <note>
            Men besparingarna märks fortfarande. De kom och var rejäla under
            90-talets inledande år. De kom sig av ofinansierade utbyggnader
            under Unckels tid.
          </note>
          <note>
            De kom sig av besparingar under vår tid. Där delar vi ansvaret.
            Men knäcken i kurvan finns där.
          </note>
          <note>
            Detta är en viktig diskussion att föra framöver. På vilket sätt
            kan vi fortsätta att förstärka kvaliteten, kontrollen och de inre
            drivkrafterna men också naturligtvis resursfrågan?
          </note>
          <note>
            Vi har i dag fått resultatet av den senaste antagningsomgången
            till högskolan. Det visar att intresset för högre utbildning är
            oförändrat väldigt starkt. Ungefär hälften kommer inte in. När
            kammaren börjar diskutera om vi ska dra ned på utbildningssatsningarna
            för att i stället använda resurserna till dem som har kommit in,
            börjar man en diskussion som naturligtvis inte blir helt lätt
            att hantera inför hälften av dem som vill börja på högskolan men
            som nu inte kommer in.
          </note>
          <note>
            Jag menar att demokratiseringen av högskolan måste fortsätta.
            Vi börjar få en knäck när vi ser att allt större andelar kommer
            in. Från 46 % av de sökande förra året till 52 % i år. Men 52
            % är ändå bara hälften av dem som söker.
          </note>
          <note>
            Vi ser också en ganska rejäl ökning bland dem som söker som är
            under 25 år och kommer in. Det är en ökning på 6 % i år jämfört
            med förra året. Därmed ser vi också att vi börjar röra oss mot
            de mål som regering och riksdag har satt upp gemensamt, att hälften
            av en årskull bör komma till högskolan innan man har fyllt 25
            år. Det skulle göra att vi verkligen kom i ett läge där vi kan
            visa att Sverige också vid en internationell jämförelse har en
            hög andel unga människor i högskolan.
          </note>
          <note>
            Sökandetrycket inför våren är fortfarande ganska starkt. Det
            kom uppgifter tidigare i höst som sade att det var en rejäl minskning.
            Men de har senare reviderats när man tittar närmare på både enstaka
            kurser och program. Det är viktigt att riksdagen också i våra
            diskussioner är väl medveten om att trots mycket bra arbetsmarknad,
            trots minskande ungdomskullar är det fortfarande köer utanför
            våra högskolor.
          </note>
          <note>
            Framöver kommer vårt arbete att inriktas mycket på hur vi stärker
            rekryteringen. Det handlar naturligtvis om allt, från antagningen,
            som är viktig, till mottagandet, som är viktigt, till miljön på
            högskolorna som är viktig, till hur vi aktivt bedriver mångfaldsarbete
            på våra universitet och högskolor. Det blir nästa steg tillsammans
            med ett fortsatt kvalitetsarbete. Jag räknar med att komma tillbaka
            till riksdagen nästa år med propositioner med den inriktningen.
          </note>
          <note>
            Bland de borgerliga förslagen till högskolepolitik finns i år
            ett antal förslag som det är värt att höja på ögonbrynen för.
            Särskilt tänker jag på moderaterna, som både i forskningsdiskussionen
            och senare i dag har slagit sig för bröstet och sagt att de höjer
            kvaliteten i högskolan genom att göra nya satsningar. Men tittar
            man närmare på budgetförslaget ser man att moderaterna har plockat
            bort 422 miljoner från grundutbildningen, utan att direkt fundera
            på vad de pengarna används till och kommer ifrån.
          </note>
          <note>
            En av budgetposterna ligger på 362 miljoner, en annan är Distum,
            som man lägger ned. Det är också ett stöd i grundutbildningen
            där Centern skulle vilja satsa mer, så vi ser att det kan bli
            lite svårigheter i de borgerliga diskussionerna.
          </note>
          <note>
            Men de 362 miljoner som man helt sonika tar bort innehåller väldigt
            viktiga saker för att grundutbildningen ska fungera. Där finns
            pensionspengar till våra doktorander, som går på utbildningsbidrag.
            Där finns studenthemmet i Paris, som antagligen måste läggas ned
            om moderaterna ska driva den här politiken.
          </note>
          <note>
            Moderaterna vill lägga ned en forskarskola i teleinformatik,
            där bl.a. Karlskrona/Ronneby är involverad.
          </note>
          <note>
            Här finns forskningsanknytningen till lärarutbildningen som ska
            klippas bort omedelbart. Här finns också satsningen på utökningen
            av sjuksköterskeprogrammen för att uppfylla Vårdkommissionens
            mål om att öka sjuksköterskeutbildningen och mycket annat.
          </note>
          <note>
            Det visar lite grann hur politiken svajar på den borgerliga sidan.
            Att använda detta till en kvalitetsförstärkning låter sig kanske
            göras på papper. Men det innebär dramatik under nästa budgetår.
          </note>
          <note>
            Jag vill helt enkelt ställa frågan till moderaterna:
          </note>
          <note>
            Kommer ni innan omröstningen att lägga fram ett nytt förslag?
            Var ska ni i så fall hämta de pengar som ni nu drar in från högskolan?
          </note>
          <note>
            På motsvarande sätt är det med Centerpartiet som nu öppnar för
            en neddragning av antalet platser på våra högskolor under förespeglingen
            att det inte finns studenter som vill söka. Jag har visat att
            det är fel.
          </note>
          <note>
            Men man kommer ju med sitt förslag till studiemedelssystem att
            se till att väldigt få kommer att vara intresserade av att söka,
            eftersom man har infört en ny gräns på åtta terminer för studiemedel.
            Man säger:
          </note>
          <note>
            Nej, ingen ska begränsas av åtta terminer, utan man ska få fortsätta
            till tolv och även efter det. Men Centern har med åtta terminer
            räknat in en besparing på
          </note>
          <note>
            600 miljoner kronor. Det innebär att 20 000 studenter måste sluta
            efter åtta terminer för att finansiera Centerns förslag på studiemedelssidan.
            Det visar också på en tråkig utveckling, där det blir ett moras
            i budgethanteringen som inte väcker respekt.
          </note>
          <note>
            Vi har under de senaste åren haft en stark utveckling på utbildningspolitikens
            område, både i form av resurser, som ökar i en omfattning vi inte
            har sett på mycket länge, och i form av en sammanhållen syn på
            utbildningen från förskolan upp till högre utbildning och forskarutbildningar.
            Jag hoppas att kammaren framöver också kan behålla en samsyn i
            de här frågorna. Det är viktigt. Utbildnings- och forskningspolitiken
            bör ha ett brett stöd i kammaren. Jag räknar med att det finns
            partier i kammaren som är beredda att ställa upp på huvuddragen
            i en sådan utbildningspolitik för att förnya Sverige.
          </note>
          <note type="speaker">
            Anf. 118 TOMAS HÖGSTRÖM (m) replik:
          </note>
          <note>
            Fru talman! Med anledning av utbildningsministerns kommentarer
            till det moderata budgetförslaget vill jag svara på de frågor
            som framfördes av utbildningsministern. Låt mig för förtydligandets
            skull säga att vi inte har för avsikt att lägga ned det svenska
            studenthemmet i Paris eller andra angelägna verksamheter.
          </note>
          <note>
            Jag ställde i min tur två frågor till statsrådet
          </note>
          <note>
            Östros. Den ena var: Håller den nya tidsplanen vad gäller propositionen
            om vuxnas lärande? Det har tidigare ställts i utsikt att vi skulle
            få den under det här året. Eller har vi att se fram emot en ny
            tid av väntan på en angelägen proposition, så att vi får möjligheter
            att på ett konstruktivt sätt ta ett totalgrepp över vuxnas lärande,
            som vi ägnar så mycket tid, utrymme och ekonomiska resurser åt?
          </note>
          <note>
            Jag ställde också frågan: Hur tänker utbildningsministern trygga
            en långsiktig finansiering av det s.k.
          </note>
          <note>
            Östersjöuniversitetet? Jag vet att det pågår diskussioner i Utrikesdepartementet.
            Jag vet att Sida har varit inblandat tidigare, men vi efterlyser
            besked när det gäller den långsiktiga finansieringen.
          </note>
          <note>
            Anf. 119 Utbildningsminister THOMAS
          </note>
          <note type="speaker">
            ÖSTROS (s) replik:
          </note>
          <note>
            Fru talman! Det är ändå en väldigt stor budgetpost, Tomas Högström.
            Det är 362 miljoner kronor som vi talar om, förutom att ni vill
            lägga ned Distum och därmed slå undan benen för distansutbildningen.
          </note>
          <note>
            Det var ändå bara 60 miljoner i sammanhanget.
          </note>
          <note>
            Men hur ska ni lösa detta? De pengarna har ni ju använt till
            det ni påstår vara kvalitetsförstärkningar.
          </note>
          <note>
            Men netto satsar ni mindre på högskolans grundutbildning än regeringen.
            Det går inte att bara säga: Det där löser vi. Det budgetförslag
            som ni lägger fram skulle om ni satt i regering ha varit verklighet
            den 1
          </note>
          <note>
            januari. Då kommer de konsekvenser som jag har beskrivit.
          </note>
          <note>
            Östersjöuniversitetet är en mycket fin verksamhet, som har finansierats
            av Utrikesdepartementet. Det pågår diskussioner mellan den förläggning
            Östersjöuniversitetet har i Uppsala och Utrikesdepartementet.
          </note>
          <note>
            Jag hoppas verkligen att det resulterar i en bra överenskommelse
            som gör att verksamheten kan fortsätta.
          </note>
          <note>
            Det är en fin verksamhet, som har betytt mycket och som jag tror
            på många sätt kan ha framtiden för sig.
          </note>
          <note>
            Ingegerd Wärnersson, skolministern, kommer att delta i efterföljande
            debatt. Då har Tomas Högström närmare möjlighet att utröna hennes
            arbete med propositioner och vilka datum de kommer att läggas
            fram.
          </note>
          <note type="speaker">
            Anf. 120 TOMAS HÖGSTRÖM (m) replik:
          </note>
          <note>
            Fru talman! När det gäller Östersjöuniversitetet har statsrådet
            också möjlighet att via regleringsbrev gå in och styra upp verksamheten.
            Det är också en möjlighet som statsrådet äger inom ramen för sitt
            departement, om jag har förstått tågordningen rätt.
          </note>
          <note>
            När det gäller satsningarna på grundutbildningsanslag och annat
            hävdar jag fortfarande att moderaterna ligger över det regeringen
            föreslår.
          </note>
          <note>
            Anf. 121 Utbildningsminister THOMAS
          </note>
          <note type="speaker">
            ÖSTROS (s) replik:
          </note>
          <note>
            Fru talman! Tomas Högström var nog inte med när vi diskuterade
            högskolornas frihet och forskningens frihet tidigare i dag, när
            nu Tomas Högström föreslår att det bara är att ta till regleringsbrevet
            så får vi exakt den verksamhet som vi vill ha. Jag känner till
            den möjligheten. Men jag tycker kanske inte att det är den som
            man oftast ska använda i utbildningspolitiken och i relationen
            till högskolorna. Men jag kan försäkra att det pågår seriösa diskussioner
            om Östersjöuniversitetets framtid.
          </note>
          <note>
            Jag kan också säga, Tomas Högström, att jag inte är nöjd med
            den beskrivning som Tomas Högström har gjort av varifrån de 362
            miljoner som ni drar undan från högre utbildning kommer och hur
            de ska ersättas. Ni har tagit dem från den budgetpost som finansierar
            de angelägna områden som jag nyss har beskrivit. Det har ni satt
            på kvaliteten i grundutbildningen. Det är väl hedervärt i sig.
            Ni har då talat om att ni lägger ned ett antal verksamheter. Stå
            för det i så fall!
          </note>
          <note type="speaker">
            Anf. 122 ULF NILSSON (fp) replik:
          </note>
          <note>
            Fru talman! Jag skulle ändå vilja fråga en gång till hur utbildningsministern
            ser på den urholkning av prislappen som ju är uppenbar nu med
            Ingemar Linds utredning, med Riksdagens revisorer och med andra
            rapporter. Ingemar Lind förelår i sin utredning att
          </note>
          <note>
            400-500 miljoner ska föras över till humaniora. Då kommer det
            att tas från andra områden. Jag tycker att utbildningsministern
            går lite för enkelt förbi det här att resurserna till grundutbildningen
            har minskat med ungefär 20 %. Då är vi i ett läge där vi måste
            börja diskutera hur kvantiteten förhåller sig till kvaliteten.
          </note>
          <note>
            Vilka förslag kommer för att lyfta upp grundutbildningen till
            en rimlig nivå? Det är inte minst viktigt för att de nya studerandegrupperna
            ska mötas av en högskola som kan ta väl hand om dem.
          </note>
          <note>
            Sedan har jag en fråga till, fru talman. Det är bra att Högskoleverket
            drar in examensrättigheterna om man inte lever upp till det här
            med kvaliteten. Men vi måste också få ett system där vi tar hand
            om de studenter som drabbas så att de inte går ut med en utbildning
            som räknas som mindre värd. Utbildningsministern har fått flera
            frågor om det här tidigare och har också sagt att han ska komma
            tillbaka. Finns det några förslag för att skapa större rättssäkerhet
            för de studenter som läser grundutbildningar som visar sig inte
            hålla högskolemässig kvalitet?
          </note>
          <note>
            Anf. 123 Utbildningsminister THOMAS
          </note>
          <note type="speaker">
            ÖSTROS (s) replik:
          </note>
          <note>
            Fru talman! Med det förslag till kvalitetsutvärderingssystem
            som nu kommer att gälla framöver får studenterna en rättssäkerhet
            som jag inte tror att det går att hitta en jämförelse till. Det
            vanliga är ju att om en utbildning inte håller tillräckligt hög
            kvalitet fortgår det i det tysta. Det är inte så att studenterna
            får en möjlighet till rättelse. Vi inför nu ett system där kvalitetsutvärderingen
            blir väldigt tydlig. Den blir offentlig. Högskoleverket har till
            uppgift att också sprida resultaten av värderingarna. Det är också
            så att om man kommer i det läget att man trots diskussioner och
            utvärderingar med möjlighet att rätta inte lyckas höja kvaliteten
            riskerar man att få examensrätten indragen för nyintagna studenter.
          </note>
          <note>
            Det innebär också i samma ögonblick att man har en explicit skyldighet
            på högskolan att se till att de studenter som går utbildningen
            får den kvalitet i utbildningen som de har rätt till. Det måste
            man göra genom att sluta kontrakt med andra högskolor för att
            se till att få över lärare, om man så behöver, med den kompetens
            som krävs. Man kan också erbjuda studenterna att fortsätta utbildningen
            vid någon annan högskola. Det blir ett system som studenten kan
            använda sig av som inte liknar något annat system, med en stark
            rättssäkerhet i botten i stället för att bara låta dålig kvalitet
            passera.
          </note>
          <note>
            Folkpartiet har ju en annan idé, som är mycket mindre skarp när
            det gäller kvalitetsutvärdering. Man vill inrätta ett oberoende
            kvalitetsinstitut - helst flera, säger man - som ska göra lite
            olika utvärderingar.
          </note>
          <note>
            Det är ungefär det som Moderna Tider gör i dag. Det är ju intressant
            att titta på, men de kan aldrig ha någon kraft bakom sin utvärdering
            annat än att det blir en intressant rapport. Vi kan ju inte ge
            ett privat kvalitetsinstitut makt över examensrättigheter i den
            svenska högskolan. Det är det som är den stora bristen i Folkpartiets
            kvalitetsutvärderingssystem och som gör att det inte alls håller
            ihop och inte alls får den kraft som det system vi nu sjösätter
            får. Det tycker jag är lite grann av en besvikelse.
          </note>
          <note type="speaker">
            Anf. 124 ULF NILSSON (fp) replik:
          </note>
          <note>
            Fru talman! Det är sant att Folkpartiet också vill införa oberoende
            kvalitetsinstitut med olika typer av helt oberoende granskning.
            Men det innebär inte, utbildningsministern har tydligen missförstått
            oss där, att vi på något sätt vill avskaffa Högskoleverkets myndighetsutövning.
            Tvärtom ska naturligtvis Högskoleverket även med Folkpartiets
            modell ha stor makt att dra in utbildningar och ha en myndighetsutövning.
            På den punkten stöder jag Thomas Östros och regeringen. Högskoleverket
            ska ha den makten.
          </note>
          <note>
            Men det är mycket viktigt att studenterna får rättssäkerhet,
            och hittills har det som Thomas Östros beskrev inte fungerat.
            Jag har blivit uppringd av ett antal studenter som känner sig
            förtvivlade över att de går ut med en examen som kommer att betraktas
            som mindre värd. Börjar det fungera är det bra.
          </note>
          <note>
            Jag fick inget svar på om Thomas Östros har några första funderingar
            om hur vi ganska snabbt ska komma i kapp med resurstilldelningen
            till grundutbildningen. Folkpartiet föreslog att vi ska öka den
            till priset av en något minskad utbyggnadstakt. Har utbildningsministern
            några andra förslag?
          </note>
          <note>
            Anf. 125 Utbildningsminister THOMAS
          </note>
          <note type="speaker">
            ÖSTROS (s) replik:
          </note>
          <note>
            Fru talman! Folkpartiet har inte riktigt tänkt igenom sitt kvalitetsutvärderingssystem.
            Om Högskoleverket naturligtvis ska ha sin myndighetsutövning -
          </note>
          <note>
            ska de inte då ha en egen kvalitetsutvärderingsorganisation?
            Ska de när Moderna Tider säger att Uppsala universitet har undermålig
            kvalitet agera på den grunden? Det är inte genomtänkt och det
            är inte logiskt. Det skulle inte få den trovärdighet som en kvalitetsutvärdering
            måste få. Jag hoppas att det under mandatperioden ändå är så att
            vi kan närma oss varandra på den punkten.
          </note>
          <note>
            Kvaliteten i grundutbildningen är ju en fråga av yttersta vikt.
            Det viktiga är att först och främst inse vilka besparingar som
            har varit. Där tvekar jag inte ett dugg att peka på den historiska
            utvecklingen. Stora delar av 90-talet innebar besparingar på all
            statlig verksamhet. För högskolans del började det 1991.
          </note>
          <note>
            Sedan dess föll resurserna per student fram till 1997.
          </note>
          <note>
            Efter 1997 finns en vändning. Det beror på att det är då regeringen
            börjar med den stora expansionen.
          </note>
          <note>
            Då hade man starkt stöd av riksdagen. Den stora expansionen innebar
            till en början att man kunde ta bort en del av de ofinansierade
            studentplatser man hade. Man fick alltså resurser för de studenter
            man tidigare inte fick resurser för. Det har lett till en viss
            förbättring. Också jag skulle vilja se en fortsatt utveckling
            med en ökning av resurserna per student.
          </note>
          <note>
            Det är klart att det blir en viktig fråga att resonera omkring
            även i framtiden. Men besparingsperioden är förbi och vi har gått
            in i ett annat läge. Det är viktigt.
          </note>
          <note>
            Vi hade innan besparingsperioden började någonstans 1991 5-7
            timmar per student. I dag ligger det på
          </note>
          <note>
            4-6 timmar per student i fråga om humanioran. Det är klart att
            det tydligt visar att det har skett en besparing.
          </note>
          <note>
            Men nu vänder systemet.
          </note>
          <note>
            Jag vill säga att jag tycker att det är viktigt att det inte
            ska ske någon omfördelning av resurser från humaniora och samhällsvetenskap
            till naturvetenskap och teknik. Finns det högskolor som ägnar
            sig åt detta tycker jag att man ska ta sig en rejäl funderare
            på hur man ska ändra på det i framtiden.
          </note>
          <note type="speaker">
            Anf. 126 YVONNE ANDERSSON (kd) replik:
          </note>
          <note>
            Fru talman! Jag är också inne på det här med balansen mellan
            kvalitet och kvantitet. Vi hade den här ordväxlingen tidigare
            när jag påtalade att vi från kristdemokraterna hade valt en annan
            inriktning med kvaliteten i första hand och kvantiteten i andra.
            Regeringen har däremot valt kvantiteten först.
          </note>
          <note>
            Det har visat sig vid forskning att det finns en kritisk nivå
            när man inte kan ta ned antalet timmar, alltså i tid räknat med
            lärarinteraktion för studenterna, utan att deras möjlighet att
            lära sig och att tillgodogöra sig undervisningen förbrukas.
          </note>
          <note>
            När Grundbulten kom för några år sedan visade det sig att vi
            låg någonstans runt 8-9 timmar. Nu är det alltså nere i, precis
            som ministern säger, 5-6 i bästa fall. På sina håll ligger det
            ännu lägre eftersom mycket av tiden går åt till C- och D-uppsatser
            i grundutbildningen som behöver extra tillförsel.
          </note>
          <note>
            En fråga är: Är ministern beredd att ompröva samhällsvetarnas
            och humaniorans peng kanske i likhet med vad Ingemar Lind skriver
            i sin utredning?
          </note>
          <note>
            Det bör dock ske utan att man behöver ta från naturvetarna och
            teknikerna, för jag tror inte riktigt på den omfördelningen. Är
            man beredd på den förändringen?
          </note>
          <note>
            Det är den ena frågan.
          </note>
          <note>
            Jag har också en andra fråga. Vi tar upp mycket tid med att diskutera
            hur de så småningom förhoppningsvis 50 % av alla som slutar gymnasieskolan
            ska ha det i sina fortsatta studier. Men de andra, de 50 %
          </note>
          <note>
            som inte har möjlighet att gå vidare, vad finns det för högre
            utbildning för dem inom de ämnen där de kan gå vidare? Varför
            ligger spärren för högskolebehörighet på samtliga kunskapsområden
            i stället för att kanske rikta in sig på gesällprov eller annat?
          </note>
          <note>
            Anf. 127 Utbildningsminister THOMAS
          </note>
          <note type="speaker">
            ÖSTROS (s) replik:
          </note>
          <note>
            Fru talman! Det är väldigt viktigt att vi har samma verklighetsbild
            av hur det har sett ut med lärartimmar per student över tiden.
            Det har inte i modern tid varit
          </note>
          <note>
            8-9 timmar. Grundbulten hade det som ett önskemål och en vision,
            men där var vi aldrig i närheten - inte ens när jag gick i högskolan
            på 80-talet. Situationen är ganska lik den situation som var när
            jag gick i högskolan i slutet av 80-talet. Då var det 5-6 timmar.
          </note>
          <note>
            Nu är det i vissa fall någon timme lägre. Det är klart att det
            är en mycket relevant diskussion om detta räcker. Jag tror inte
            att vi ska ha ett system där man sätter något slags nationellt
            golv på högre utbildning och säger exakt hur många timmar man
            har rätt till.
          </note>
          <note>
            Det stämmer nämligen inte alls överens med hur högre utbildning
            ska organiseras. Det beror ju alldeles på vad man har för typ
            av ämne, vilket stadium man är i, om det är mycket självständigt
            arbete just då eller om man behöver extra stöd. Men det är klart
            att kvalitetsdiskussionen i sig är högst relevant.
          </note>
          <note>
            Då är det tillfredsställande att notera att besparingarna är
            förbi. Vi har ett läge med ökande resurser per student. Det är
            klart att jag också tycker att det vore önskvärt att komma tillbaka
            till den situation som var innan besparingarna började. Det är
            ett mål värt att sträva efter. Och den diskussionen får vi ta
            framöver också. Men gör det inte så lätt för er genom att säga
            att sökandetrycket nu är så lågt att vi kan minska utbyggnaden
            av högskolan. Hälften av dem som söker kommer nämligen inte in.
            Och det handlar om tiotusentals människor som gärna vill in på
            utbildningarna. Nu öppnar vi dessutom för en bredare expansion
            i högskolan där humaniora och samhällsvetenskap kommer att bli
            alltmera betydelsefulla, likaså vård och omsorg, om inte Moderaternas
            politik går igenom där man tar undan dessa pengar. Men då har
            vi också möjlighet att ta emot fler studenter i högskolan där
            sökandetrycket finns. Säg inte att det inte är viktigt att bygga
            ut högskolan, för det är det.
          </note>
          <note>
            Det tycker inte minst de tiotusentals människor som står utanför
            högskolan.
          </note>
          <note>
            När det gäller den andra viktiga frågan, om vi kan utforma utbildningar
            också på ett annat sätt än i dag, så ber jag att få återkomma,
            eftersom min talartid nu är slut.
          </note>
          <note type="speaker">
            Anf. 128 YVONNE ANDERSSON (kd) replik:
          </note>
          <note>
            Fru talman! Jag ska också återkomma.
          </note>
          <note>
            Jag tycker att detta är en oerhört viktig diskussion.
          </note>
          <note>
            Jag håller inte riktigt med om Thomas Östros verklighetsbild.
            Jag har undervisat för länge själv för att veta att nivån har
            varit så här låg, och det beror nog framför allt på beräkningssystemen
            när det gäller den lilla andelen som faktiskt finns kvar till
            studenterna.
          </note>
          <note>
            Jag talar inte om studentpengen. Den är i och för sig ointressant.
            Det intressanta är vad studenterna får del av. Och jag vet inte
            att nivån har varit så låg under de senaste 20 åren. Men det är
            ju bra om det blir en ökning. Det är det enda som jag vill åstadkomma
            med denna diskussion. Så då kan vi sluta med den.
          </note>
          <note>
            Men det är en annan del som har blivit mer och mer viktig ju
            fler människor som har tagit kontakt med mig, och det handlar
            om kravet på att det ska finnas ett slags kompetens som gäller
            för alla därför att vi i systemet inte ser till att det finns
            möjligheter för dem som har en lite annorlunda uppsättning av
            kompetens, en annan mix av kompetens. De kanske är oerhört praktiska
            och estetiska och skulle kunna gå in på en högskoleutbildning
            utifrån dessa ämnen.
          </note>
          <note>
            Men då finns denna spärr, högskolebehörigheten på gymnasieskolan.
            Och jag menar att det är en fara om vi missar dessa resurser som
            på sina områden kan vara riktigt bra. Därför skulle jag önska
            att vi hittade något sätt, t.ex. med validering, för att åstadkomma
            något annorlunda.
          </note>
          <note>
            Anf. 129 Utbildningsminister THOMAS
          </note>
          <note type="speaker">
            ÖSTROS (s) replik:
          </note>
          <note>
            Fru talman! Det är en mycket intressant frågeställning som Yvonne
            Andersson tar upp. Jag menar att en kvalificerad yrkesutbildning
            är ett sätt att skapa nya typer av utbildningsprogram som ju ligger
            nära högskolan, och i många fall med mycket aktiva högskolor som
            deltagare, men också mycket nära en arbetsmarknad och ett näringsliv
            som har visat sig kunna locka nya grupper, inte minst pojkar från
            arbetarhem, och erbjuda mycket kvalificerad utbildning och som
            i bästa fall också erbjuder en öppen dörr in till högskolan för
            senare studier. Jag skulle gärna se att högskolan också funderar
            mer i dessa termer. Det är naturligtvis ett huvuduppdrag att erbjuda
            de långa högskoleutbildningarna. Vi har ju sett en mycket stark
            utveckling när det gäller examinationen på de långa högskoleutbildningarna,
            och det är bra. Men man får inte förlora värdet i de kortare yrkesinriktade
            högskoleutbildningarna. Detta kan nämligen också vara ett sätt
            att öppna dörren för ett livslångt lärande, där man kan locka
            nya grupper som kommer in och får sina första poäng i högskolan,
            som sedan går vidare till ett arbetsliv men som det sedan också
            är möjligt att locka tillbaka senare under yrkeslivet. Det kommer
            vi att se ett stort behov av att människor kan göra framöver.
          </note>
          <note>
            Detta ska man koppla till Mona Sahlins mycket spännande arbete
            med utbildningskonton där arbetstagare, arbetsgivare och stat
            tillsammans i ett trepartsförhållande stimulerar ett sparande
            till egen individuell kompetensutveckling, vilket naturligtvis
            kommer att innebära att en ny grupp blir intresserad av högskolan
            lite senare i livet. Och högskolan måste förbereda sig på de speciella
            krav och behov som dessa människor har när det gäller fort- och
            vidareutbildning och kanske också när det gäller bildning mitt
            i livet.
          </note>
          <note type="speaker">
            Anf. 130 ELVER JONSSON (fp):
          </note>
          <note>
            Fru talman! Vi har en kraftig utbyggnad av landets högskolor.
            Det är värdefullt, och det känns särskilt angeläget att vi kan
            nå presumtiva studenter som tidigare har haft svårt att komma
            i fråga för en högre utbildning. Det finns ett antal fristående
            högskolor som har inordnats i det statliga budgetarbetet och som
            fått i princip stöd för sin verksamhet i likhet med vad som gäller
            för den allmänna högskolan.
          </note>
          <note>
            I debatten tidigare i dag uppmärksammades stiftelsehögskolorna,
            att de delvis är på undantag. T.ex.
          </note>
          <note>
            Jönköpings högskola har verkat i ett dynamiskt skede.
          </note>
          <note>
            Den är verksam i ett län med ett näringsliv som är mycket framåt
            men som har samma behov som näringslivet i stort i landet, nämligen
            behov av förnyelse och innovationer. Där skulle en kreativ forskning
            kunna bana väg för svenska företagsframgångar. Men då är det viktigt
            att goda ekonomiska och andra förutsättningar ges och att de ges
            likvärdigt.
          </note>
          <note>
            Det finns dock ett ännu mer besvärande undantag.
          </note>
          <note>
            Det gäller de frikyrkliga teologiska högskolorna. De är relativt
            unga skolor. Bara något tiotal år har man haft examensbehörighet
            från 80 till 140 poängs nivå.
          </note>
          <note>
            Man har skolor i Lidingö i Stockholm, Uppsala och
          </note>
          <note>
            Örebro. Flertalet frikyrkliga samfund står bakom som huvudmän.
            Intressant har varit det intresse som skolorna har väckt, såväl
            hos dem som kan räknas till samfundens egen intressesfär men också
            hos andra kyrkor, inte minst Svenska kyrkan har många blivande
            präster som också tillgodogör sig utbildning vid dessa tre högskolor.
          </note>
          <note>
            Under senare år har företrädare från den borgerliga oppositionen
            och från Vänsterpartiet och Miljöpartiet motionerat om att eftersträva
            rättvisa. Redan från starten fick dessa högskolor en betydligt
            mindre tilldelning av statliga medel för sin högskoleutbildning,
            och det har sedan hängt kvar, trots att vi har gjort flera framstötar
            varje år. I årets motion har vi påmint om att så gott som halva
            riksdagen stödde dessa propåer redan i fjol, och i år har mönstret
            upprepats. Utskottsmajoriteten, där också Miljöpartiets och Vänsterpartiets
            företrädare stött regeringens negativa linje, hänvisar till att
            man lever med gamla avtal, underförstått att man får vänta i flera
            år då man möjligen gör ett nytt avtal.
          </note>
          <note>
            Det som vi motionärer krävt är att skolorna i statsfinansiellt
            sammanhang skulle få en justering som innebär att man rättvist
            kan ge dessa skolor stöd. Det vore rimligt att grundbidraget för
            helårsstudenter räknades likvärdigt, att lokalbidragen sågs över
            i enlighet med vad som sker på andra håll och att reduktionen
            på ungefär 5 000 kr per helårsstudent justerades.
          </note>
          <note>
            Utbildningsministern talade ju nyss om att det satsas mer än
            6 miljarder kronor, 6 500 miljoner kronor skulle komma i fråga,
            och då känns det lite konstigt att man förvägrar några små högskolor
            rättvisa villkor. Det känns faktiskt ovärdigt.
          </note>
          <note>
            Egentligen är det ju en orimlig ordning att staten förutsätter
            att allmänna och öppna högskolor ska finansieras med medel som
            till stor del utgörs av frivilliga bidrag från huvudmännens organisationer,
            deras medlemmar och sympatisörer. Det kan knappast vara okänt
            för regeringen och utskottsmajoriteten att det rör sig om en huvudmannagrupp,
            inte särskilt stor till antalet, men som med fullt ut skattade
            pengar får samla in flera miljoner kronor varje år, detta för
            att skolorna ska fungera för sina av statsmakten ålagda högskoleuppdrag.
            Vi har också i motionen pekat på att andra huvudmän som står bakom
            fristående högskolor inte avkrävs personliga offerinsatser för
            att rätta till det som staten har försummat. Det må vara kommuner,
            industrier, banker eller andra intressenter.
          </note>
          <note>
            Det framstår därför som horribelt när det gäller de enskilda
            högskolorna med främst teologisk utbildning men också de som är
            engagerade i t.ex. högskolekurser för mänskliga rättigheter, för
            att nu nämna en disciplin som blivit mycket uppmärksammad och
            där sökande tidvis stått i kö för att få delta.
          </note>
          <note>
            Vi lever, fru talman, i en tid då samhällsdebatten i stort också
            har tagit upp mer av s.k. mjuka frågor, inte sällan också av existentiell
            art. Det är uppenbart att såväl folkliga som vetenskapliga studier
            kring värdefrågorna är grundläggande för hela samhället.
          </note>
          <note>
            Att detta behöver ges utrymme såväl i samhällsdebatten som i
            vetenskaplig forskning torde alla vara överens om. Därför framstår
            utskottets nonchalanta avfärdande av motionskravet som högst stötande.
          </note>
          <note>
            När jag berättade om detta förhållande för en känd högskoleman
            undslapp han sig kommentaren: Denna orättvisa är av sådan art
            att den borde väcka intresse hos Diskrimineringsombudsmannen.
          </note>
          <note>
            Fru talman! Utbildningsministern hyllade stödpartiernas beredvillighet
            att stödja regeringen och det må vara honom obetaget - de är inte
            bara stödjande utan också lydiga. Statsrådet Östros påstår att
            oppositionen varit "på tvären" och att man "stoppat och sagt nej".
          </note>
          <note>
            För Folkpartiets del gör vi nu en satsning på humanområdet inom
            högskolan och föreslår förbättringar och nu ges nya pengar till
            stora belopp.
          </note>
          <note>
            Det är viktigt och högst rimligt att också nå rättvisa och ett
            utrymme för en rimlig expansion där det finns ett efterfrågetryck
            - t.ex. när det gäller de nya högskolorna med frikyrkan som huvudman.
            Från motionärernas sida har vi inte mycket mer att mobilisera
            än argument för rättvisa. Jag vill påstå att det är förvånande
            att utskottsmajoriteten med Socialdemokraterna i spetsen så hårdnackat
            bjuder motstånd.
          </note>
          <note>
            Men det synes ingå i ett mönster att det är lättare att nonchalera
            grupper som inte är särskilt påstridiga eller högljudda. Detta
            bildar något av ett mönster för hur socialister ser på enskild
            ideell verksamhet. I en del fall hjälper det inte ens att det
            är fråga om erkänt hög akademisk kvalitet.
          </note>
          <note>
            Den fråga som kan ställas till såväl utbildningsministern och
            Socialdemokraterna som deras stödpartier är om man är nöjd med
            situationen att år efter år behandla små men högt kvalificerade
            högskolor orättvist.
          </note>
          <note>
            Besparingsperioden är förbi, förkunnar statsrådet
          </note>
          <note>
            Östros. Han upprepar det flera gånger. Men åtstramningens svångrem
            sätts på några små nya högskolor.
          </note>
          <note>
            Jag frågar återigen: Är Vänsterpartiet och Miljöpartiet nöjda
            med en sådan ordning? Är er uppgivenhet i denna rättvisefråga
            ett offer i budgetbehandlingen eller är det fråga om ideologiska
            motiv?
          </note>
          <note>
            Fru talman! Jag vädjar om att man också från partier vars företrädare
            ingår i den avslagsyrkande majoriteten gör ett undantag och biträder
            de yrkanden som förs fram i reservation 5 under mom. 29, som jag
            ber att få yrka bifall till.
          </note>
          <note type="speaker">
            Anf. 131 HARALD NORDLUND (fp):
          </note>
          <note>
            Fru talman! Jag har begärt ordet för att uttrycka missnöje över
            att motionen om Östersjöuniversitetet inte har fått en positiv
            behandling.
          </note>
          <note>
            Vad är då Östersjöuniversitetet? Jo, 160 universitet och högskolor
            har bildat ett nätverk runt Östersjön. Det nätverket har som främsta
            uppgift och syfte att sprida kunskaper om Östersjöproblemen.
          </note>
          <note>
            Sedan 1974 har Sverige varit med om att bygga upp Helsingforskommissionens
            arbete för att bevara
          </note>
          <note>
            Östersjöns marina miljö. Sverige har undertecknat -
          </note>
          <note>
            det skedde 1992 - 1992 års konvention som trädde i kraft i januari
            i år och som innebär juridiskt bindande överenskommelser om att
            bl.a. upphöra med dumpning till sjöss. Överenskommelsen gäller
            också övergödningen och användandet av miljöfarliga ämnen.
          </note>
          <note>
            En av Sveriges största insatser för att sprida kunskaper på det
            här området är att samordna när det gäller Östersjöuniversitetet.
            Genom kurser, organiserade av Östersjöuniversitetet, har ett mycket
            stort antal studenter inom t.ex. biologi, teknik, statsvetenskap,
            ekonomi och lärarutbildningar fått kunskaper om frågor som rör
            Östersjöns miljö; detta i ett biologiskt, ekonomiskt och politiskt
            perspektiv. Östersjöuniversitetet är beroende av finansiellt stöd
            från andra källor än den akademiska världen. Men den största finansiären,
            Sida, tänker upphöra med att stödja verksamheten.
          </note>
          <note>
            Därför menar jag och Folkpartiet att Sverige borde ta sitt utlovade
            ansvar för Östersjöns natur och miljö och fortsätta att administrera
            Östersjöuniversitetet, även om det sker på annat sätt än genom
            Sida.
          </note>
          <note>
            Och visst vore det något att visa upp nästa år då vi har vårt
            EU-ordförandeskap!
          </note>
          <note>
            Fru talman! Jag yrkar bifall till reservation 9.
          </note>
          <note>
            Barns och ungdomars lärande
          </note>
          <note type="speaker">
            Anf. 132 BEATRICE ASK (m):
          </note>
          <note>
            Fru talman! Med hänvisning till kammarens arbetsbelastning har
            jag kortat ned mitt anförande rätt rejält, så jag ber om ursäkt
            om det inte är lika nyanserat som det brukar vara. Jag vill också
            säga att jag kommer att undvika att ta repliker, även om jag älskar
            att debattera. Jag lovar dock inte att jag lyckas med att hålla
            denna ambition.
          </note>
          <note>
            Det budgetförslag som den socialdemokratiska regeringen har lagt
            fram när det gäller barns och ungdomars lärande är ett, enligt
            min mening, sorgligt aktstycke. Om det övergripande målet för
            politikområdet - denna nya uppfinning - ska gälla, dvs. att
          </note>
          <note>
            Sverige ska vara en ledande kunskapsnation som präglas av utbildning
            av hög kvalitet, verkar det i varje fall inte gälla grundskolan
            och gymnasiet. Det saknas krafttag för att komma till rätta med
            de otillräckliga resultat i grundskolan och gymnasiet som vi får
            så många rapporter om.
          </note>
          <note>
            Kammaren har nyligen debatterat maxtaxan. Jag ska inte upprepa
            vår kritik av förslaget i ett familjepolitiskt perspektiv. Men
            som utbildningssatsning är sänkta avgifter inom barnomsorgen knappast
            lösningen på några problem. Tre timmar allmän förskola kommer
            inte heller att rätta till förhållandet att tusentals elever lämnar
            grundskolan utan att kunna läsa, skriva och räkna ordentligt.
            Ingen forskning visar att det är just avsaknaden av pedagogisk
            förskoleverksamhet för ytterligare några procent barn som är orsaken
            till att grundskolan har fått allt större problem.
          </note>
          <note>
            Vi moderater tror att förkoleverksamheten kan utvecklas. Med
            ett gediget pedagogiskt innehåll finns det mycket att vinna när
            det gäller att ta vara på de mindre barnens förmåga att lära.
            Därför lade vi förslaget om utveckling av en frivillig barnskola.
            Några pedagogiska idéer eller ambitioner när det gäller den allmänna
            förskolan har regeringen inte presenterat.
          </note>
          <note>
            Ofta får man dessutom höra om förskolan att verksamheten inte
            får bli för "skollik". Förskoleklasserna har t.o.m. kritiserats
            för att vara det. Man säger i stället att barn måste få leka.
            Jag undrar vad regeringen och andra tror att barn gör om de inte
            är i förskolan.
          </note>
          <note>
            Vad jag vill komma fram till är att vi inte behöver vare sig
            förskolan eller skolan för att barn ska leka.
          </note>
          <note>
            Förskola och skola har ett annat syfte, nämligen att med hjälp
            av pedagogiskt utbildad personal, professionella, ge barn vad
            ingen annan kan förmedla eller locka fram. Förskolan och skolan
            ska dessutom vara en miljö som uppmuntrar nyfikenheten och viljan
            att lära mer och som bidrar till elevernas fostran.
          </note>
          <note>
            Vi moderater värnar om skolan som en professionell institution
            för lärande och en stimulerande miljö för varje barns personliga
            utveckling och kunskapsväxt. I det perspektivet är lärarbristen
            ett stort bekymmer, men också bristande lärarkunskaper. Vår uppfattning
            leder fram till att skolan måste moderniseras som arbetsplats.
            Det handlar om skolklimatet men också om nödvändigheten av fortsatt
            och stärkt satsning på IT i skolan.
          </note>
          <note>
            IT i skolan är så mycket mer än datorer och grundutbildning för
            lärare. Det handlar om pedagogisk utveckling, om behovet av att
            arbeta mer systematiskt med elevernas förmåga till kritisk granskning.
          </note>
          <note>
            Jag tror att när många ser ITIS-satsningen som något avklarat
            har vi bara börjat. Den moderna informationstekniken omvandlar
            samhället på ett så genomgripande sätt att det tvingar inte minst
            skolan att tänka om och tänka nytt.
          </note>
          <note>
            Det är svårt för många barn i skolan i dag. Mobbning och allmän
            oordning finns på många håll. Fakta belägger allvaret när det
            gäller skolans inre arbetsmiljö. En hel del framkom i debatten
            om mobbning här i kammaren nyligen. Ett annat exempel som jag
            bara vill nämna är ljudnivån. En undersökning från
          </note>
          <note>
            Sahlgrenska sjukhuset i Göteborg visar att 13 % av 7-
          </note>
          <note>
            åringarna i dag har eller har haft känningar av susningar och
            andra oljud i öronen, dvs. tinnitus. De har en kronisk hörselskada.
            Var fjärde person som drabbas av svår tinnitus, det är ett stort
            bekymmer, är lärare. Oväsendet överstiger alla normer och är ibland
            direkt skadligt. Det här finns det konkreta rapporter om.
          </note>
          <note>
            Socialdemokraternas svar på skolans bekymmer är ett nytt statsbidrag
            för fler vuxna i skolan. Smaka på orden "fler vuxna". Här krävs
            minsann inga högskolestudier eller examina, nej, extrapengar kan
            man få bara man anställer vuxna. Vilka signaler skickar det? Måste
            man också ha mer pengar för att få tyst i klassen?
          </note>
          <note>
            Vi moderater anser inte det. Skolan har för många anställda som
            saknar utbildning för det arbete de ska utföra. Det behövs inte
            fler vuxna i största allmänhet, men väl fler riktigt utbildade
            lärare och andra. Det behövs ledarskap och ett fungerande samarbete
            med hemmen.
          </note>
          <note>
            Intressant med förslaget är dock att regeringen nu anser att
            staten måste gå in med riktade pengar till skolan. Vi håller med
            om det. Men i stället för att göra som socialdemokraterna och
            styra innehållet och göra projekt, vill vi moderater värna skolornas
            egenmakt. Det är ute i de enskilda skolorna man kan bedöma hur
            resurserna bäst används. Det ska inte vara förmåga att fylla i
            projektansökningar och gulla med departementet som ska avgöra
            var pengar hamnar. Vi moderater föreslår raka rör direkt till
            skolorna, utan pekpinnar. Vårt förslag innebär en förstärkning
            av anslaget till skolan. Dessutom tycker vi att huvuddelen av
            resurserna till skolorna ska gå just den vägen, dvs. att det inte
            bara är ett riktat bidrag.
          </note>
          <note>
            För oss moderater är kärnan i de reformer vi vill se att värna
            utbildningens kvalitet genom att ge elever och föräldrar rätt
            att välja skola och rektorer, lärare och andra i skolorna ökad
            frihet att finna vägar att nå bättre resultat.
          </note>
          <note>
            Statens uppgift är att ange målen och se till resultaten. Därför
            krävs förändringar när det gäller myndighetsstrukturen. Vi föreslår
            att Skolverket och SIH
          </note>
          <note>
            slås samman och att ett nytt fristående utvärderingsinstitut
            byggs upp. Ett skolverk vars generaldirektör skriver debattartiklar
            med ministern har inte den självständighet och det oväld som krävs.
            Tänk om Riksrevisionsverkets motsvarighet skulle göra gemensam
            sak med Bosse Ringholm!
          </note>
          <note>
            I vår vision kan elever och föräldrar få besked om de egna resultaten
            i förhållande till undervisningens mål men också vilken kvalitet
            olika skolor erbjuder. I
          </note>
          <note>
            vår vision kan fristående utvärderingar tjäna som underlag för
            sakliga debatter om de svårigheter och möjligheter som utbildning
            ständigt möter.
          </note>
          <note>
            Till skillnad från socialdemokraterna är vi moderater inte fixerade
            vid vem som driver skolor. Vår utgångspunkt är att varje barn
            måste kunna få den bästa utbildningen, och vi tror att det kräver
            mångfald.
          </note>
          <note>
            Vi tycker inte heller att man ska experimentera för mycket med
            sådant som fungerar bra. Ett exempel på politisk klåfingrighet
            var beslutet att stänga specialskolorna. Ekeskolan och Hällsboskolan
            ska bli resurscenter. Så långt är allt väl. Men att handikappade
            barn bara undantagsvis och under kortare perioder ska kunna få
            undervisning av de specialutbildade pedagoger som finns i dessa
            skolor säger vi nej till.
          </note>
          <note>
            Vi lägger pengar för att slippa den här utvecklingen.
          </note>
          <note>
            Vi moderater ser också de svenska utlandsskolorna som en resurs.
            Internationaliseringen tilltar. Vi moderater har tidigare avvisat
            de åtstramningar socialdemokraterna gjort, och vi föreslår även
            i år extra medel. Vi vill att svenskar som tar jobb utomlands
            ska komma hem så småningom och tycka att det känns bra. Därför
            är det en god sak att se till att deras barn kan gå i svensk skola
            om de önskar. Dessutom gör de svenska skolorna utomlands mycket
            reklam för vår syn och vårt sätt att arbeta med undervisning.
          </note>
          <note>
            Fru talman! Gymnasieskolan är ett sorgebarn på många sätt. Resultaten
            är mediokra, och många ungdomar slås ut direkt. Med socialdemokratisk
            retorik kallas det höjda ambitioner. Men att en av tre elever
            i årskurs 3 1998/99 lämnade gymnasieskolan utan behörighet för
            högskolestudier kan också, som ESO-
          </note>
          <note>
            rapporten påpekat, ses som ett uttryck för ineffektivitet. Rapporten
            påpekar att elever väljer att inte ta ut betyg för att vara säkra
            på att få möjlighet att förbättra betygen på komvux. Man frågar
            också om det i gymnasiet inte finns inneboende kvalitetsproblem.
          </note>
          <note>
            Färre elever i dag än för tio år sedan går igenom ett traditionellt
            studieförberedande program. De potentiella NT-studenterna räcker
            bara till att fylla en tredjedel av högskoleplatserna till ingenjörs-
            och naturvetarutbildningar. Bland eleverna som gått ett yrkesförberedande
            program var det bara varannan som jobbade eller studerade ett
            och ett halvt år senare.
          </note>
          <note>
            Jag tycker att det är bra att regeringen ökar antalet timmar
            i gymnasieskolan, men det behövs mer genomgripande förändringar.
            ESO-rapporten pekar på att kostnaderna för de problem jag nämnt
            och en hel del andra är väldigt stora. Tänk vad vi skulle kunna
            göra med 20 miljarder om vi i stället fick satsa dem på ökad kvalitet
            i skolan, på speciallärare, böcker och mycket annat. I en sådan
            jämförelse är regeringens förslag om särskilt statsbidrag litet
            och priset för den förda skolpolitiken alldeles för högt.
          </note>
          <note>
            Anf. 133 ULLA-BRITT
          </note>
          <note type="speaker">
            HAGSTRÖM (kd):
          </note>
          <note>
            Fru talman! Det är en stor och allvarlig uppgift att här i kammaren
            få vara med och debattera den svenska skolan. Här finns alla möjligheter.
            Skolan möter barnen, följer deras inhämtande av kunskaper, ser
            deras utveckling och har en stor påverkansroll. Tyvärr har senare
            tidens mediedebatt inte så mycket handlat om de möjligheter som
            skolan har utan hur usel den är. Den senaste tiden har varit mycket
            resultatfixerad.
          </note>
          <note>
            Givetvis är det bra med fixering på resultat, men kvalitetsuppföljningen
            är det viktigaste.
          </note>
          <note>
            Det stora problemet med den svenska skolan är dock de stora olikheterna
            i landet. Att komma till en bra skola är som att vinna högsta
            vinsten i ett lotteri.
          </note>
          <note>
            Och det finns de som drar nitlotten vid val av skola.
          </note>
          <note>
            Det är detta som är vår politiska uppgift att lösa. Där regeringen
            misslyckas måste vi från oppositionen gå in och visa på alternativ.
            Det är dock förödande för seriösa, välmeriterade, mycket kompetenta
            lärare som lägger sin själ och sin kraft i skolan att ständigt
            mötas av epitetet en misslyckad skola. Jag vill verkligen önska
            lärarna lycka till i de pågående löneförhandlingarna.
          </note>
          <note>
            Först några ord om förskolan.
          </note>
          <note>
            Debatten om den allmänna förskolan har förts av
          </note>
          <note>
            Gunilla Tjernberg här i kammaren den 23 november.
          </note>
          <note>
            Jag ska dock återigen beröra några delar.
          </note>
          <note>
            Regeringens förslag om maxtaxa kommer att leda till att barnen
            vistas längre tid på dagis och får mindre tid med sina föräldrar.
            En färsk undersökning säger dessutom att det är stressen som gör
            att så få barn föds i Sverige i dag. Ett stort antal kommuner
            kommer att få ökade kostnader för barnomsorgen även med den statliga
            subventionen inräknad. Det kan komma att beskära skolans budget.
            Denna styrning av barnomsorgsform är ytterligare ett slag mot
            den kommunala självstyrelsen och visar på en smygsocialisering
            utan like.
          </note>
          <note>
            Förslagets vinnare är högavlönade föräldrar och förlorarna barnen.
            Maxtaxan innebär att familjer med höga inkomster kan få en avgiftssänkning
            i storleksordningen 25 000 kr per år. För en ensamstående undersköterska
            däremot blir förändringen högst marginell. Regeringen står för
            en likriktning som strider mot socialismens tanke att ge extra
            stöd till svaga och utsatta grupper. Regeringen ger till dem som
            redan har.
          </note>
          <note>
            Det största problemet kommer dock att bli de stora barngrupperna,
            med personal som blir allt mer stressad och sliten. Förslaget
            om maxtaxa är således kontraproduktivt, då den troliga effekten
            blir neddragningar av förskoleverksamhet i form av större barngrupper.
            Jag har själv haft mina fyra barn på dagis och upplevt det mycket
            positivt. Det var under den tid då det fanns gränser för hur många
            barn som kunde finnas på varje avdelning. Nu är de gränserna försvunna
            för länge sedan. Regeringen har över huvud taget inte tänkt på
            att den lägre taxan också leder till en större efterfrågan. Jag
            ska inte stanna längre vid detta eftersom detta är en skoldebatt,
            men jag är mycket rädd att skolans budget kommer att beskäras
            genom detta. Vi kristdemokrater har dragit bort regeringens 150
            miljoner för att ge ökade resurser inom ett annat anslag för att
            öka valfriheten för föräldrarna och för att få ett bättre familjepolitiskt
            förslag som innehåller ett barnomsorgskonto, avdragsrätt för barnomsorgskostnader
            och fri etableringsrätt.
          </note>
          <note>
            Man skulle man få mer för pengarna och större rättvisa. Därför
            yrkar jag redan nu bifall till reservation 5, den del som avser
            mom. 15.
          </note>
          <note>
            Fru talman! Kristdemokraterna förstod tidigt behovet av en värdegrund
            som vilar på den etik som förvaltats av kristen tradition och
            västerländsk humanism. Det har haft och har stor betydelse att
            denna värdegrund är inskriven i våra läroplaner.
          </note>
          <note>
            Det värdegrundsarbete som skolministern sedan byggt på med har
            varit mycket värdefullt och har betydelse för skolans demokratiska
            fostran. Det är dock viktigt att värdegrunden står fast vid den
            kristna etiken för att inte framstå som ett flummigt budskap som
            kan stå för vad som helst. Det är nämligen värdegrunden som är
            garanten för att man ska slippa främlingsfientlighet, rasism och
            mobbning i skolan.
          </note>
          <note>
            Om detta hade vi en debatt, där Erling Wälivaara framförde behovet
            av en landsomfattande kampanj mot mobbning för att ingen enda
            ska kunna känna sig nedvärderad och kränkt. Denna debatt begärdes
            av
          </note>
          <note>
            Kristdemokraterna.
          </note>
          <note>
            I går såg jag filmen Scary Movie på bio. Med 30-
          </note>
          <note>
            årig lärarerfarenhet är jag mycket bekymrad över att sjuåringar
            kan se filmen om de har sällskap med någon som fyllt 15 år. Elvaåringar
            kan själva se den.
          </note>
          <note>
            En film med parodierade våldtäkter, misshandel, stympningar och
            sexuellt övervåld kan inte försvaras, även om argumentet är att
            det är en parodi som driver med våldsinslag i andra filmer.
          </note>
          <note>
            Filmen var mycket sjuk och det är inte rimligt att förutsätta
            att elvaåringar ska kunna avgöra vad som är parodi. I filmen fick
            man se allt från ett avhugget bröst till ett avskuret huvud som
            slängs i en papperskorg.
          </note>
          <note>
            De sexuella inslagen är perversa med inslag där könshåret först
            körs av med en motorsåg för att förbereda samlaget. Språket innehåller
            allt från att "de sexuellt utsvultna väntar på lammkött" till
            att någon ska strimlas och hackas till tärningar. Också de religiösa
            värdena nedvärderas genom att uttryck som
          </note>
          <note>
            "onanera med ett krucifix" används.
          </note>
          <note>
            När jag började undersöka mera fick jag veta att denna film har
            ungdomar redan laddat ned på sin dator. Vi kristdemokrater anser
            att det är oacceptabelt att samhället på detta sätt ska motverka
            det arbete med demokrati, etik och jämställdhet som skolan har
            ansvaret att bygga upp. Det leder till ytterligare arbetsuppgifter
            på en redan knäande skola. Jag yrkar bifall till reservation nummer
            4, den del som avser mom. 12.
          </note>
          <note>
            Fru talman! Vi kristdemokrater har i motioner och reservationer
            pekat på Skolverkets bristande tillsynsverksamhet. Skolverket
            måste inom ett år klara en kvalitetshöjning på sitt arbete, för
            att vara kvar i sin nuvarande roll. Vi har också pekat på vikten
            av att nya forskningsresurser till skolområdet möjliggör för lärare
            att forska.
          </note>
          <note>
            Det är därför positivt att resurser avsätts till forskning inom
            skolväsendet. Dessa medel måste komma lärarkåren till del. Den
            pedagogiska forskningen måste utvecklas i anslutning till skolans
            vardag. Det har hittills varit ett för långt avstånd mellan den
            vetenskapliga forskningen och skolgolvet. Varje enskild lärare
            har fått uppfinna hjulet ett antal gånger, i stället för att ta
            vara på den kvalitet som gemensamma initiativ kan medföra.
          </note>
          <note>
            Vi har också i motioner pekat på vikten av att personalen i skolan
            ges goda möjligheter till vidare utbildning och kompetenshöjning.
            I det samhälle vi lever, när hela etablissemanget talar om den
            nya ekonomin kan inte lärarna stanna kvar i den gamla ekonomin
            av brist på resurser för kompetenshöjning.
          </note>
          <note>
            Kanske är det också viktigt att få ut pedagoger på arenan för
            att förklara vad egentligen den nya ekonomin innebär.
          </note>
          <note>
            Jag tror också mycket på mötet mellan generationer i skolan.
            Betydelsen av klassmormor eller klassmorfar kan inte underskattas,
            i synnerhet inte i vårt samhälle där avståndet till släkten kan
            vara långt. I
          </note>
          <note>
            det snabbt accelererande samhället har barnen nytta av att få
            träffa äldre i skolan och personer som inte är deras lärare.
          </note>
          <note>
            Jag har själv erfarenhet av att ha skrivit ett områdes historia
            tillsammans med elever och pensionärer
          </note>
          <note>
            - jag har boken här ifall någon vill se den. Jag glömmer heller
            aldrig niorna som med häpnad och beundran lyssnade på Lisa, 90
            år, i katedern och som brevväxlade med äldre personer. Förutom
            kunskap om historien bakåt sprider det trygghet och harmoni för
            skolans elever.
          </note>
          <note>
            Det är ett misslyckande från regeringens sida att en minister
            behöver rycka ut med specialdestinerade statliga bidrag till skolan,
            s.k. Wärnerssonpengar.
          </note>
          <note>
            Skollag, läroplaner, skolplaner och kursplaner ska vara de styrdokument
            som behövs. Regeringen måste ha tilltro till att kommunpolitikerna
            löser de uppgifter de blivit ålagda.
          </note>
          <note>
            Med denna typ av styrning kommer kommunpolitiker att först invänta
            regeringen före egen satsning.
          </note>
          <note>
            Så har skett ifråga om de lokala investeringsmedlen för ekologisk
            utveckling. Kommuner har satt sig att vänta på lotteriet och lagt
            det viktiga arbetet på basnivå, nämligen Agenda 21-arbetet, åt
            sidan. Detta är inte kommunpolitikernas fel. Jag menar att det
            ytterst är regeringens som går ut med dubbla budskap.
          </note>
          <note>
            Kristdemokraterna ger kommunerna mer resurser än regeringen men
            pekpinnestyr dem inte. Vi har 3
          </note>
          <note>
            miljarder för år 2001 till skola, vård, omsorg och miljö. Regeringen
            börjar med 500 miljoner, mindre än 500 kr per elev i grundskolan.
          </note>
          <note>
            Fru talman! Jag vill rikta resten av mitt anförande mot gymnasieskolan.
            Den 4 december var jag på en liten, mysig gymnasieskola i Hjo
            i Skaraborg. Här hade fyra företag gått samman och bildat ett
            aktiebolag, varifrån Hjo kommun köpte praktisk utbildning.
          </note>
          <note>
            Bolaget sponsrade också skolan med maskiner.
          </note>
          <note>
            Det var intressant att se den lust eleverna hade till sina studier
            och det sätt på vilket de presenterade sin skola. Redan från första
            gymnasieåret är eleverna ute på arbetsplatser två dagar i veckan.
            Också elever som hade matte A utspritt på två år, menade att de
            skulle vilja ha mera teori. Varför? De kände motivationen.
          </note>
          <note>
            Alla dessa elever har fått arbete efteråt. Det största bekymmer
            nu som man har som industritekniskt gymnasium är att rekrytera
            fler tjejer.
          </note>
          <note>
            En rapport från SAF gällande samverkan mellan skola och näringsliv
            visar från en uppföljning av skolplaner i 219 kommuner att det
            bara är 15 % av skolplanerna som har tydliga och konkreta målbeskrivningar
            för samverkan mellan skola och näringsliv. Endast 14 % av skolplanerna
            innehåller en målbeskrivning för elevens kontakt med näringslivet.
          </note>
          <note>
            31 % av skolplanerna saknar formuleringar om hur skolan ska tillvarata
            näringslivet i skolans arbete. I
          </note>
          <note>
            64 % saknas mål för skolan att uppnå i sin samverkan med arbetslivet.
            Mål som eleverna ska uppnå i sin kontakt med arbetslivet saknas
            i nästan 65 % av de kommunala skolplanerna.
          </note>
          <note>
            Lärlingsutbildningen fungerar inte heller bra, därför att kärnämnesstudier
            inte kan anpassas efter behov av sammanhållen tid för praktiken
            på företagen.
          </note>
          <note>
            I dag redovisades ett TT-meddelande som visar att antalet gymnasieelever
            i Malmö som har svårigheter med svenska språket har mer än fördubblats
            på fem år. Gymnasiekommitté 2000 är inne i en mycket viktig fas,
            att lägga upp strukturen för den kommande gymnasieskolan. Den
            ska ta hänsyn till elevernas önskemål, arbetsmarknadens behov
            och att 50 % ska kunna gå vidare till högskolan. Den får dock
            inte lägga ytterligare börda på lärarna som nyss upplevt en reform,
            där vissa t.o.m. har haft tre parallella betygssystem under en
            övergångsperiod.
          </note>
          <note>
            Denna gång måste personalen få möjligheter till bättre förberedelse
            och inte hunsas med från statsmakternas sida. Det är också viktigt
            att en ny struktur för gymnasieskolan får med sig betygshanteringen.
          </note>
          <note>
            Tyvärr har metoden med betyg efter varje kurs lett till en stor
            stress i gymnasieskolan. Den har också lett till att samverkan
            mellan ämnen och kurser försvårats.
          </note>
          <note>
            Vid träffar med gymnasieelever framkommer det alltid att de vill
            ha flera betygssteg för att uppmuntras att utnyttja sin potential.
            Taktikläsningen på komvux för att man ska höja sina betyg har
            fått oanade följder.
          </note>
          <note>
            Detta är inte försvarbart vare sig ur rättviseaspekt eller när
            det gäller ekonomiskt samhällsansvar.
          </note>
          <note>
            Det är också viktigt att Gymnasiekommitté 2000 får uppgiften
            att hantera gymnasieexamen.
          </note>
          <note>
            Fru talman! Slutligen: Valfriheten måste öka, så att elever kan
            söka sig utanför kommunens gränser.
          </note>
          <note>
            Elever måste fostras och tränas till eget ansvarstagande. Det
            är ytterst märkligt att elevmedverkan i skolan inte utvecklats
            bättre under alla år. Visst, det finns positiva exempel att visa
            på. Men varför är det så att lärare i trean, femman, sjuan, nian
            och vid gymnasiestarten har exakt samma budskap, att elevmedverkan
            ska öka.
          </note>
          <note>
            Hur ska elevmedverkan öka, vad ska den innehålla, och vid vilken
            mognadsgrad ska eleven klara det ena eller det andra? Varför finns
            det inte strävansoch uppnåendemål för elevinflytande och elevdemokrati?
            Skolverket bör få i uppgift att utarbeta sådana planer som kan
            följas upp och utvärderas.
          </note>
          <note>
            Skolverkets inspektörer anser dessutom att kommunerna tydligare
            bör formulera studievägledarnas uppdrag. I dag ägnas för stor
            del av deras arbete till att administrera valen och räkna poäng.
            Samtalen om valet inför gymnasiet börjar ofta först i årskurs
            åtta.
          </note>
          <note>
            Praktiktiden som en brygga mellan skola och arbetsliv redan under
            högstadietiden måste tas mera på allvar, så att det inte handlar
            om kompisval eller ett avbrott i skolarbetet.
          </note>
          <note>
            Med lust att lära och leva, är Kristdemokraternas rubrik för
            gymnasietiden. Det gäller upprättade studieplaner för individen,
            med möjlighet till praktiskt lärande för dem som ser praktiken
            viktig tillsammans med teoretiska kunskaper. Det bygger på att
            eleverna ska kunna ta studieuppehåll för att arbeta och komma
            tillbaka för att ta gymnasieexamen t.o.m. 25 års ålder.
          </note>
          <note>
            Fru talman! Hade jag haft tid skulle jag gärna ha gått in på
            rektors uppgifter. En mycket viktig del i skolan är att rektors
            roll förstärks och uppvärderas så att rektor inte är så bakbunden
            av skolstyrelse och skolnämnder. Men det får vi ta en annan gång.
          </note>
          <note type="speaker">
            Anf. 134 SOFIA JONSSON (c):
          </note>
          <note>
            Fru talman! Lusten att lära är det absolut viktigaste i skolan.
            Det ska finnas en nyfikenhet och en lust att lära någonting mer.
            Varje elev ska ha den utgångspunkten och ges de möjligheterna.
          </note>
          <note>
            Fru talman! Jag är helt övertygad om att kunskap är det absolut
            viktigaste och den enda hållbara vägen till verklig social utjämning
            och lika möjligheter för alla människor. Det den absolut viktigaste
            välfärdsfrågan.
          </note>
          <note>
            I den här kammaren har vi diskuterat skolan, och speciellt grundskolan,
            väldigt många gånger det senaste året. Vi har tagit upp problemen.
            Vi vet att de finns. Ungefär en tiondel av alla elever som går
            ut skolan har inte tillräckliga kunskaper. Ungefär var femte elev
            kan inte läsa en dagstidning, förstå och ta till sig innehållet
            ordentligt.
          </note>
          <note>
            Lika många gånger när vi har diskuterat skolan har vi tagit fram
            de positiva exemplen. Vi har kunnat visa på att det finns skolor
            som trots att man inte har tillräckliga resurser, och trots att
            man tidigare inte har fått någon uppmuntran, verkligen bryr sig
            om eleven och utformar en skola som ger den absoluta lusten att
            lära.
          </note>
          <note>
            Det ska vi ta till oss här. Det är de skolorna och deras redskap
            och kunskaper som vi ska ta till oss och formulera till vår skolpolitik.
            Tyvärr har det inte blivit så, och tyvärr kommer nog debatterna
            som skolpolitiken och skolan att fortsätta. Vi har nämligen inte
            fått se några stora krafttag från regeringens sida.
          </note>
          <note>
            Vi har efterfrågat en handlingsplan, men den har inte kommit
            på bordet, så tyvärr måste debatterna fortsätta.
          </note>
          <note>
            Jag skulle vilja ta upp ett positivt exempel. Det gäller Lekebergsskolan
            utanför Örebro. Det är en högstadieskola. Trots de knappa resurserna
            har man genomfört en underbar uppgift. Man har tagit fram eleverna
            och lyft dem med hjälp av individuella studieplaner och en pedagogisk
            verksamhet. Det har gjort att eleverna har fått den kunskap som
            de så väl har ett behov av.
          </note>
          <note>
            Fru talman! Tyvärr finns det en ganska tydlig ideologisk skillnad
            i den här kammaren. Det finns några som säger: Visst kan alla
            elever lära, och alla elever vill lära. Centerpartiet har den
            utgångspunkten. Men det finns också de som säger: Vi kan sätta
            några på undantag. Några kan få gå en annan väg. De som inte riktigt
            passar in i likhetsideologin i skolan är en stor kostnad, och
            de får vara i ett utanförskap. Den ideologin kommer jag aldrig
            någonsin att hålla med om.
          </note>
          <note>
            Vi ska ge möjligheter för alla elever. Vi ska ge resurser och
            använda en pedagogik så att de kan få lusten att lära och rätten
            till godkända kunskaper.
          </note>
          <note>
            Jag förstår inte den politik som förs fram om ett likriktat,
            centraliserat, sätt att arbeta. Någon talade här om att ta fram
            pekpinnar. Vissa tror att man kan lösa saker genom att ge pengar
            till Skolverket. Andra tror att det går jättebra att införa en
            nationell skolpeng, och så har vi löst problemet.
          </note>
          <note>
            Centerpartiet säger tvärtom. Vi vill decentralisera ut pengarna
            och resurserna direkt till dem som har kunskaperna. Kunskaperna
            är en rättighet för alla.
          </note>
          <note>
            Det är inte tiden som är det absolut viktigaste, utan det är
            kunskaperna i sig. Elevernas kunskaper är en rättighet. De ska
            kunna ta med sig någonting och gå vidare ut i livet. Kunskap är
            makt. Det är vi alla överens om. Då måste vi ge eleverna chansen
            och möjligheten.
          </note>
          <note>
            För att kunna klara en kunskapsskola med rätten till kunskap
            har vi tagit fram ett par saker. Vi vill ha individuella studieplaner
            för varje elev i grundskolan.
          </note>
          <note>
            Vi vill slopa timplanen. Vi vill inrätta ett kvalitetsinstitut.
            Vi vill också stärka läs- och skrivutvecklingen.
          </note>
          <note>
            Jag tror att det är oerhört viktigt.
          </note>
          <note>
            Det finns många väldigt goda projekt som har dragit igång. Vi
            kunde se Bornholmsprojektet för ett antal år sedan. Det visar
            att elever som börjar med läs- och skrivutvecklingen från en tidig
            ålder hamnar på en mer jämlik nivå. Man ger dem makten och rättigheten
            att fortsätta med en bra utbildning och ha ett bra kunnande i
            hela livet. Centerpartiet har föreslagit mer pengar, nämligen
            200 miljoner, för ett läsoch skrivprojekt. De pengarna ska gå
            direkt ut till de skolor som har behov.
          </note>
          <note>
            Den allmänna förskolan är också viktig som en bra grund. Jag
            ser det som en viktig del i det livslånga lärandet. Det är också
            viktigt att det finns en etableringsfrihet. Men det är inte själva
            organisationsformen är det viktigaste, utan den pedagogiska verksamheten
            ska vara i fokus. Vad gäller grundskolan har jag tidigare visat
            på vår inriktning. Det är kunskapen och inte tiden som är det
            absolut viktigaste.
          </note>
          <note>
            Jag ska också säga några korta ord om gymnasieskolan. Vi ställde
            oss positiva till den reform som kom för några år sedan. Det visade
            sig att den gymnasieskola som var tidigare hade fastnat i en stelbent
            organisation. Den passade inte för nutidens kunskapssökande och
            framtidens behov av den kunskap vi kan ge studenter och elever.
          </note>
          <note>
            Mycket måste förändras. Det är bra att vi har en gymnasieutredning
            som har tagit till sig många delar och att man få en bred parlamentarisk
            diskussion om betygssystem och andra saker. Vi måste få en plattform
            och en gymnasieskola som är hållbar i flera år framöver så att
            vi inte får en ryckig politisk diskussion fram och tillbaka.
          </note>
          <note>
            Det behövs lugn och ro i skolan. Det gäller inte bara grundskolan
            utan också gymnasieskolan. Både elever och lärare måste känna
            att reformen nu kommer att hålla i flera år framöver.
          </note>
          <note>
            Någon tidigare talare tog här i talarstolen upp frågan om lärlingsutbildningen.
            Den är också väldigt viktig. Den försöksverksamhet som pågår just
            nu är ingenting som man direkt kan hurra för. De resurser som
            har satsats och de målformuleringar som finns kring den är inte
            alls godtagbara. Här borde man satsa mer resurser. Vad är det
            egentligen för utbildning vi ska ha under provverksamheten? Vilka
            mål ska vi ha?
          </note>
          <note>
            Hur kan vi forma lärlingsutbildningen i framtiden?
          </note>
          <note>
            Sist till gymnasieskolan. Här finns också en tydlig delning bland
            riksdagens partier. Det finns de som säger: Vi kan sätta vissa
            elever på undantag. Gå tillbaka till den gamla tvååriga utbildningen,
            och låt dem gå där. Okej, vi delar in eleverna i två lag. Vi kan
            ha några som är mer intresserade av att skolan och utvecklingsarbetet
            där.
          </note>
          <note>
            Det är fruktansvärt att det synsättet fortfarande finns i dagens
            kunskapssamhälle! Det ska finnas en rättighet för varje elev att
            få en så god grundutbildning som möjligt för att de ska kunna
            klara sig i det fortsatta livet.
          </note>
          <note>
            Fru talman! Jag vill slutligen yrka bifall till Centerpartiets
            reservation 2 under mom. 9. Den handlar om just läs- och skrivutvecklingen.
            Det ser jag som en av de absolut viktigaste delarna vad gäller
            grundskolan.
          </note>
          <note type="speaker">
            Anf. 135 ULF NILSSON (fp):
          </note>
          <note>
            Fru talman! Skolan ska vara till för alla elever, och ge alla
            elever en chans utifrån deras egna förutsättningar. Det är vi
            nog alla överens om. Men är det så?
          </note>
          <note>
            Den svenska skolan har naturligtvis många goda inslag. Det ser
            vi om vi tittar oss runtomkring. Det finns många exempel på engagerade
            lärare och nyfikna, kunskapssökande elever. Men den svenska skolan
            lämnar fortfarande alltför många elever utanför och ger alltför
            många elever små chanser att få riktig glädje av sin skolgång.
            Både de elever som behöver mer tid och lugnare takt och de elever
            som är mycket studieintresserade blir ofta dåligt stimulerade
            i skolan. Det beror framför allt på att likriktning fortfarande
            är ett honnörsord i svensk skolpolitik. I grundskolan styr timplanen
            så att de som skulle behöva mer tid inte får det. I gymnasiet
            måste alla läsa samma kurser i teoretiska kärnämnen oavsett om
            de har intresse och ork för det eller inte.
          </note>
          <note>
            Folkpartiet föreslår en hel del förändringar i skolan. Det är
            förändringar som skulle sätta individen i centrum och ge varje
            elev en chans.
          </note>
          <note>
            Vi vill ha en grundskola där elever kan gå nio eller tio år beroende
            på om hon eller han har kunskaper att gå vidare till gymnasieskolan,
            en grundskola där de som behöver mer hjälp i matte och svenska
            vissa timmar får annan undervisning och en grundskola där speciallärarna
            har kommit tillbaka så att undervisningen också kan ske enskilt
            eller i mindre grupp.
          </note>
          <note>
            Vi vill ha en gymnasieskola där de som vill kan få lärlingsutbildning
            med halva tiden på ett företag, och där även de skoltrötta kan
            få en meningsfull undervisning i kärnämnena utan att hela tiden
            behöva kämpa för att bli högskolebehöriga.
          </note>
          <note>
            Fru talman! Det individuella programmet i gymnasieskolan används
            i dag för att hjälpa elever som inte klarar kunskapskraven på
            de vanliga nationella programmen. Eleven får repetera grundskolekurser
            i t.ex. svenska och matte medan de läser gymnasiekurser i t.ex.
            samhällskunskap och naturkunskap. Det är klart att det är väldigt
            svårt att klara andra ämnen om man inte förstår språket i läroböckerna.
            Jag har sett många skolor där lärarna gör fantastiska insatser
            på det individuella programmet. Men själva målet - att få eleven
            att gå över på ett nationellt program -
          </note>
          <note>
            misslyckas. Bara 16 % av eleverna på det individuella programmet
            klarar av en gymnasiekompetens.
          </note>
          <note>
            Folkpartiet föreslår därför att det individuella programmet avskaffas,
            och att resurserna förs över till grundskolan för att hjälpa elever
            tidigare med speciallärare och med fler undervisningstimmar. Att
            använda det individuella programmet för att läsa in grundskolekurser
            är ingen bra metod. Jag brukar säga att det är både billigare
            och mänskligare att lära en elev läsa tidigt i grundskolan än
            att göra det i gymnasiet.
          </note>
          <note>
            Själva grundtanken att alla elever ska läsa samma sak under en
            stor del av studietiden är feltänkt. Sverige lär fortfarande vara
            det enda land i världen - skulle jag våga säga - där 100 % av
            gymnasieleverna ska uppnå högskolekompetens. Efter fem år har
            endast
          </note>
          <note>
            62 % av eleverna lyckats uppnå gymnasieskolans mål
          </note>
          <note>
            - allmän högskolebehörighet.
          </note>
          <note>
            Vi liberaler anser att det är dags att se verkligheten och låta
            eleverna välja mellan både mer studieinriktad utbildning och mer
            yrkesinriktad. Vi föreslår därför att det som ett positivt alternativ
            utarbetas ett lärlingssystem där skolan och arbetslivet ansvarar
            för halva tiden var. Utbildningen ska avslutas med en lärlingsexamen,
            och naturligtvis också innehålla undervisning - bra undervisning
            i svenska, engelska och matte m.fl. ämnen.
          </note>
          <note>
            Sverige är också ett undantagsland i Europa genom att inte använda
            begreppet examen. Naturligtvis borde det finnas en klart definierad
            examen som ger besked om att studenten har kunskaper för att gå
            vidare till högskolan. Sverige behöver helt enkelt en studentexamen.
            Enligt Folkpartiet borde en studentexamen utformas så att den
            är internationellt gångbar i högskolevärlden. En studentexamen
            ska utformas så att det blir tydliga krav på förmåga till kritiskt
            och självständigt arbete och precisering av vilka olika inriktningar
            den ska kunna bestå av.
          </note>
          <note>
            Fru talman! Under många år avfärdades den kritik av skolan som
            jag nu har fört fram som borgerlig eller konservativ. Men under
            den senaste tiden har bl.a.
          </note>
          <note>
            skolministern erkänt och instämt i att det individuella programmet
            fått en omfattning som ingen hade önskat. Hon har också medgett
            att det är ett problem att så många elever inte uppnår målen.
            Därför hoppas jag att regeringspartiet kommer att visa sig berett
            att förutsättningslöst diskutera förändringar när det blir alltmer
            uppenbart att dagens skola inte räcker till för alla elever. Men
            då måste regeringen slakta vissa heliga kor; tanken att alla ska
            läsa samma kärnämneskurser och rädslan för att ibland låta grundskoleelever
            läsa olika kurser i samma ämne. Vänsterpartiets och Miljöpartiets
            rädsla för betyg hör inte heller hemma i en modern skola, där
            utvärdering av målen är en förutsättning för goda resultat.
          </note>
          <note>
            I årets budget anslår regeringen extra pengar till, som det heter,
            "fler vuxna i skolan". Folkpartiet säger ja till pengarna, men
            vi vänder oss mot otydligheten i vad pengarna ska användas till.
            Det är faktiskt inte så, fru talman, att det är likgiltigt vilka
            vuxna som kommer till skolan. Skolan behöver inte minst, och framför
            allt, utbildade lärare. Det stora problemet är att alltför få
            vill bli lärare i dag. Om några år fattas det över 20 000 lärare.
            Vi liberaler menar att de här pengarna i första hand skulle användas
            till att öka andelen utbildade lärare, bl.a. genom att användas
            i lönepotten.
          </note>
          <note>
            Begreppet ordning och reda har ibland avfärdats som någonting
            gammaldags och larvigt. Men det har fått en ny innebörd med det
            senaste årets rapporter om mobbning. Det har fått en djupare,
            allvarligare och mer tragisk innebörd. Sedan den senaste mobbningdebatten
            har vi i Folkpartiet gått in i Skolverkets tillsynsdatabas och
            undersökt 42 enskilda fall av mobbning som finns där. Det gäller
            alltså kränkande behandling av kamrater. Det visade sig att i
            38 % av mobbningsfallen har den mobbade eleven inte fått den undervisning
            som hon eller han har rätt till. Det visade sig också att 21 %
            av eleverna inte har fått det stöd de har rätt till. Verkligheten
            är alltså att fyra av tio mobbade elever får mindre undervisning
            än vad en elev har rätt att få. Därför kvarstår den fråga som
            skolministern inte har velat svara tydligt på den senaste månaden:
            Om man blir tvungen att välja - vem ska flytta från skolan, mobbaren
            eller den som mobbas?
          </note>
          <note>
            Det förslag om allmän förskola som redan beslutats om och debatterats
            i kammaren är också otydligt när det gäller det pedagogiska innehållet.
            4-5-
          </note>
          <note>
            årsåldern är en ålder när barnen är oerhört nyfikna och kan utvecklas
            väldigt fort. Grunden för en lyckad skolgång läggs ofta i den
            åldern. Därför är det viktigt att den nya allmänna förskolan inte
            bara blir en kostnadsfri barnomsorg, utan att förskolan innehåller
            tydliga mål för verksamheten och att utbildade förskollärare leder
            den.
          </note>
          <note>
            Det finns barn som hela tiden är utanför i skolan eftersom de
            aldrig fått en chans att komma upp till kamraternas nivå när det
            gäller att läsa, skriva och räkna. De glöms ofta bort, om de inte
            bråkar eller märks på något annat sätt. Många barn med stora problem
            i skolan skulle få det mycket lättare om de hade blivit upptäckta
            tidigare. Därför måste den kanske viktigaste uppgiften för förskolan
            vara att upptäcka barn som behöver extra stöd och stimulans. Här
            har nog den allmänna förskolan sin viktigaste uppgift.
          </note>
          <note>
            Men då måste också förskolan sätta upp tydliga mål för vad barnen
            ska uppnå under åren i förskolan. För
          </note>
          <note>
            Folkpartiet är det viktigt att en pedagogisk allmän förskola
            har tydliga mål för verksamheten.
          </note>
          <note>
            Fru talman! Folkpartiet tror på en kunskapsskola.
          </note>
          <note>
            Skolans huvuduppgift är att hjälpa eleverna att skaffa sig en
            kunskapsbas att gå vidare från. Om skolan ska klara den uppgiften
            måste den ha tydliga mål och bra metoder att utvärdera hur målen
            uppfylls. Det är väldigt många som har åsikter om vad som är viktigt
            i skolan. Vi liberaler tror inte att skolan alltid är så bra på
            att lösa alla problem. Men skolan har en mycket speciell kompetens,
            och det är utbildning. Jag är övertygad om att många av problemen
            med mobbning och bristande respekt för medmänniskor i skolan har
            att göra med att skolan är för otydlig i sin roll. Låt skolan
            i första hand verkligen vara skola!
          </note>
          <note>
            Fru talman! Jag har redan yrkat när det gäller detta betänkande
            så jag upprepar inte det.
          </note>
          <note type="speaker">
            Anf. 136 TORGNY DANIELSSON (s):
          </note>
          <note>
            Fru talman! Målet för utbildningspolitiken är att
          </note>
          <note>
            Sverige ska vara en ledande kunskapsnation som präglas av utbildning
            av hög kvalitet och livslångt lärande för tillväxt och rättvisa.
            Det är de övergripande politiska målen för det som ryms under
            utgiftsområde 16 i budgetpropositionen. Den läsning som finns
            där gör mig glad. Utgiftsområde 16 gör mig glad. Det är en expansiv
            budget. Vi satsar mer på utbildning och forskning i år och de
            kommande åren, och vi kan också genomföra reformer.
          </note>
          <note>
            Det tillhör inte vardagen för den generation som jag tillhör
            som kom in i riksdagen i början av 1990-
          </note>
          <note>
            talet att kunna stå här och vara med om att ha en expansiv budget
            som också vilar på en stabil ekonomi. Tidigare handlade det mycket
            om neddragningar och svångremspolitik, så det här gör mig glad.
          </note>
          <note>
            Jag är också glad över det samarbete vi har tillsammans med Vänstern
            och Miljöpartiet i utbildningsutskottet och den enighet vi kan
            skapa när det gäller den politiska inriktningen. Däremot kan jag
            inte se någon egentlig enig opposition när det gäller de här frågorna.
            Vi har inget trovärdigt regeringsalternativ i Sverige i dag.
          </note>
          <note>
            Fru talman! Utbildning för alla av hög kvalitet återkommande
            genom livet är en av de fördelningspolitiskt viktigaste frågorna,
            detta främst för att utbildning bidrar till personlig utveckling
            och höjd livskvalitet för varje människa. Utbildning är också
            en av de viktigaste faktorerna för att skapa utveckling i samhället,
            för att skapa tillväxt och för att slå vakt om och utveckla välfärden.
          </note>
          <note>
            Vidare är utbildning en av de mest verkningsfulla instrumenten
            för att utveckla och fördjupa demokratin. Ser vi det i ett globalt
            perspektiv handlar det om att skapa fred och förståelse mellan
            folk. Detsamma gäller också när det handlar om att bekämpa miljöförstöring
            och ohälsa i ett globalt perspektiv. Vi kan ta exempel som hiv/aids
            och malaria. Det enskilt mest verkningsfulla instrumentet när
            det gäller de frågorna är utbildning.
          </note>
          <note>
            De senaste problemområdena som jag tar upp är något av det som
            det svenska Unescorådet är engagerat i. Det är också del av den
            här budgetpropositionen under utgiftsområde 16 som ju även finansierar
          </note>
          <note>
            Unescorådet. Inom ramen för FN:s arbete att ge alla människor
            rätt till utbildning och att bekämpa analfabetismen i världssamfundet
            finns det ett aktivt arbete som bedrivs inom det svenska Unescorådet.
          </note>
          <note>
            Fru talman! Utbildning är en investering inför framtiden. Därför
            är det så viktigt att sätta fokus på kvaliteten i vardagsarbetet.
            Grunden för det livslånga lärandet läggs i förskoleåldern. Förskolan
            ska förvalta och utveckla den naturliga nyfikenheten och ivern
            att lära som barn har. Rätt bemötande ger just det som många har
            pratat om i dag, den livslånga lusten för lärande.
          </note>
          <note>
            Kvalitet handlar om att sätta varje enskilt barn i centrum och
            kunna erbjuda en bra miljö och ett innehåll som är anpassat till
            just den som barn lilla människan så att den ges självförtroende
            och möjlighet att växa. I de tidigaste åren blir stimulansen av
            barnets språkutveckling speciellt viktig. Det är språket som är
            ett av de viktigaste verktygen i utbildningens verktygslåda.
          </note>
          <note>
            Men det är även i de unga åren som vi lägger grunden för att
            utveckla ett undersökande och forskande arbetssätt, lust att upptäcka
            tekniska och naturvetenskapliga samband och respekt för vår gemensamma
            miljö. I de unga åren grundläggs också ett positivt förhållningssätt
            till våra medmänniskor, respekten för alla människors lika värde
            och förståelse för olikheter människor emellan.
          </note>
          <note>
            Förskolan med dess pedagogiska och personlighetsutvecklande innehåll
            har en stor betydelse för barnens fortsatta utveckling och skolgång.
            Men tyvärr har inte alla barn tillgång till förskola. I dag får
            ofta de barn som mer än andra skulle behöva förskola inte ta del
            av den. Det kan vara barn i socialt utsatta områden, barn med
            utlandsfödda föräldrar eller barn till arbetslösa.
          </note>
          <note>
            Det är mot denna bakgrund som vi nu här i riksdagen redan har
            beslutat om att införa en avgiftsfri allmän förskola för fyra-
            och femåringar. Vi har beslutat om maxtaxa inom förskoleverksamheten
            och skolbarnsomsorgen. Vi har också beslutat att barn till arbetslösa
            eller föräldralediga föräldrar ska ha rätt till en plats i förskola,
            i fritidshem eller i familjedaghem.
          </note>
          <note>
            Detta barnperspektiv i politiken gör det möjligt för alla barn
            att få rätt till en plats i förskola utan att vara beroende av
            om föräldrarna har råd eller inte.
          </note>
          <note>
            Det omdöme som den svenska förskolan har fått i en
          </note>
          <note>
            OECD-rapport visar ju att kvalitet och innehåll i vår förskola
            håller mycket hög klass. Man konstaterar att förskolan verkligen
            är anpassad för barn och att det bedrivs verksamhet där som utgår
            från barns behov och som sker på barns villkor. Det är ett mycket
            högt betyg totalt sett, men med en anmärkning i kanten.
          </note>
          <note>
            Den är inte tillgänglig för alla, bl.a. på grund av det avgiftssystem
            vi har i dag. Det kommer vi nu att rätta till med de nya reformer
            som vi redan har ställt oss bakom.
          </note>
          <note>
            Fru talman! Den svenska skolan hävdar sig över lag mycket bra
            i en internationell jämförelse, detta trots 90-talets ekonomiska
            kriser och trots att vi samtidigt under 90-talet hade en ökning
            av barnkullarna och en ökning av antalet anländande flyktingbarn.
          </note>
          <note>
            Men vi kan inte vara nöjda så länge som alla barn inte når kunskapsmålen.
            Även om det är kommunerna som nu har ansvaret för att analysera
            sina resultat och vidta åtgärder kan staten också göra en hel
            del. Staten kan ge stöd för skolutveckling och öka kommunernas
            förutsättningar att höja kvaliteten i skolan. Ett riktat statsbidrag
            för personalförstärkning och kompetensutveckling av personalen
            är en av många åtgärder som regeringen föreslår och som utskottets
            majoritet har ställt sig bakom. Totalt handlar det om 17,5 miljarder
            kronor under åren 2001 till 2006.
          </note>
          <note>
            Samtidigt pågår en successiv upptrapppning av det generella statsbidraget,
            de s.k. Perssonpengarna.
          </note>
          <note>
            Samtidigt sker också i de flesta kommunerna en ökning vad gäller
            skattekraftsutvecklingen på grund av den ökade tillväxten.
          </note>
          <note>
            Det här tillsammans gör att möjligheterna för att på ett påtagligt
            sätt förbättra och utveckla kvaliteten i skolan ökar. Det gäller
            över huvud taget kommunal verksamhet. Men det handlar främst om
            det vi pratar om här i dag, förskoleverksamheten, skolan och skolbarnsomsorgen.
          </note>
          <note>
            Men det handlar inte bara om att få förbättrade ekonomiska förutsättningar.
            Vissa kommuner och vissa skolor har svårare utgångsläge och behöver
            mer gedigna åtgärdspaket. Det handlar om såväl organisation och
            pedagogisk kompetens som bra ledarskap.
          </note>
          <note>
            Det gäller att skapa en väl fungerande helhet. Fungerar inte
            detta är det framför allt de elever som har behov av särskilda
            stödinsatser som blir lidande.
          </note>
          <note>
            För att klara detta behöver vi bl.a. fler utbildade specialpedagoger
            i skolan. Det är därför glädjande att det nu avsätts speciella
            medel för att anordna utbildningar för redan utbildade lärare
            i specialpedagogiska kunskaper. Det är också bra att det här uppdraget
            ges till lärarutbildningarna och att det formuleras så att dessa
            kurser kan bedrivas såväl på deltid som på distans.
          </note>
          <note>
            Avslutningsvis vill jag också säga att jag är glad över att vi
            nu kan lyfta fram frågan om forskningen inom utbildningsområdet.
            I enlighet med propositionen om en ny lärarutbildning kommer det
            nu en kraftig ökning av forskningsanslagen för utbildningsvetenskaplig
            forskning. Dessutom kommer det två nya forskarskolor med utbildningsvetenskaplig
            inriktning.
          </note>
          <note>
            Det ska bli spännande att se vad forskningen inom detta område
            kan göra inte minst för att utveckla skolans organisation, läromiljö,
            arbetsmetoder och specialutformad pedagogik för att stärka förutsättningarna
            för funktionshindrade barn, ungdomar och vuxna med behov av särskilt
            stöd i undervisningen.
          </note>
          <note>
            Fru talman! Jag har anledning att vara glad i dag, även om jag
            naturligtvis inte kan vara helt nöjd. Vi ska arbeta vidare med
            att utveckla skolan utifrån ett tydligt barnperspektiv. Alla barn
            ska kunna känna sig trygga och välkomnade i skolan samtidigt som
            de ska kunna ha roligt och känna att de växer och utvecklas.
          </note>
          <note>
            Avslutningsvis vill jag yrka bifall till hemställan i betänkandet
            UbU1 i dess helhet.
          </note>
          <note>
            Anf. 137 ULLA-BRITT HAGSTRÖM (kd)
          </note>
          <note>
            replik:
          </note>
          <note>
            Fru talman! Torgny Danielsson känner sig glad över att Socialdemokraterna,
            Vänstern och Miljöpartiet blir alltmer likriktade och ser tydligen
            inte den spänst som finns i borgerlighetens förslag. Ni smyger
            runt och socialiserar och riktar bidrag i stället.
          </note>
          <note>
            Jag skulle vilja säga att det inom borgerligheten finns en stor
            samstämmighet både vad gäller barnomsorg, den allmänna förskolan,
            skolan, möjlighet till friskola, varvad teori och praktik inom
            gymnasieskolan osv.
          </note>
          <note>
            Vad jag skulle vilja fråga är varför inte Torgny
          </note>
          <note>
            Danielsson vågar tro på kommunernas möjligheter att få mer generella
            bidrag och slippa de riktade bidragen och i stället skapa bättre
            utvärderingsinstrument för att följa upp kommunernas verksamhet.
          </note>
          <note>
            Torgny Danielsson talar väl om förskolans roll osv. Vi har reserverat
            oss till förmån för den öppna förskolan. Den skulle vara ett stöd
            för barn och föräldrar i utsatta delar. Varför har inte socialdemokraterna
            ställt upp för den?
          </note>
          <note type="speaker">
            Anf. 138 TORGNY DANIELSSON (s) replik:
          </note>
          <note>
            Fru talman! Jag är överraskad över att vi kan se så olika på
            i vilken utsträckning det finns ett enat borgerligt alternativ
            till de förslag vi lägger fram.
          </note>
          <note>
            Naturligtvis tror jag på kommunernas möjligheter att ta det ansvar
            de har. Det pågår mycket bra verksamheter ute i kommunerna. Men
            vissa kommuner har stora svårigheter att klara detta. Därför är
            det viktigt att vi kan spela en kompensatorisk roll. Vi ska se
            till barnens bästa. Ett barn som råkar befinna sig i en kommun
            där många barn har behov av särskilt stöd ska inte behöva stå
            tillbaka. Resurserna ska fördelas efter behov. Olika elever och
            olika skolor har olika behov. En del behöver mera insatser.
          </note>
          <note>
            Det är ett helt annat synsätt än i det borgerliga förslaget om
            nationell skolpeng. Det ger en generell fördelning av pengarna
            som inte tar hänsyn till olika behov.
          </note>
          <note>
            Jag ser positivt på den öppna förskolan. Öppen förskola ryms
            inom det vi kallar för förskoleverksamhet. Det kan mycket väl
            vara ett bra sätt att möta behov hos familjer med en arbetslös
            förälder. Man kan ge service till den arbetslöse föräldern samtidigt
            som barnen ges möjlighet till stimulerande pedagogisk verksamhet.
          </note>
          <note>
            Anf. 139 ULLA-BRITT HAGSTRÖM (kd)
          </note>
          <note>
            replik:
          </note>
          <note>
            Fru talman! Torgny Danielsson kan ändå inte komma ifrån att regeringen
            styr mycket. Den allmänna förskolan är styrd. Kommunens frihet
            är inte stor.
          </note>
          <note>
            Maxtaxan är inte för barnens bästa, som Torgny Danielsson sade,
            utan den är till för att föräldrarna ska kunna arbeta mer. Det
            kommer att leda till större grupper. Det är orättvist, eftersom
            de som redan har får mera.
          </note>
          <note>
            Jag har hört om kommuner som skulle vilja stödja ekonomiskt svaga
            och föra över mer resurser till dem.
          </note>
          <note>
            Men då får de inte del av maxtaxans regeringsresurser. Det får
            inte ändras ett punkt eller ett komma i reglerna. Då är friheten
            inte så stor.
          </note>
          <note type="speaker">
            Anf. 140 TORGNY DANIELSSON (s) replik:
          </note>
          <note>
            Fru talman! Jag lade märke till att Ulla-Britt
          </note>
          <note>
            Hagström nämnde i sitt huvudanförande att hon själv har haft
            fyra barn inom barnomsorgen eller förskolan och att hon var mycket
            nöjd med det. Jag förstår inte varför Ulla-Britt Hagström och
            kristdemokraterna skulle vilja förneka eller försvåra för andra
            att få del av den pedagogiska verksamhet som förskolan utgör.
          </note>
          <note>
            Maxtaxan är ett erbjudande till kommunerna som har sin utgångspunkt
            i att barn ska ha möjlighet till förskola och pedagogisk verksamhet
            oberoende av föräldrarnas ekonomi. Det gör att det blir tryggare
            för barnen i och med att det inte behöver vara en ekonomisk fråga.
            Det vi kommer till rätta med är att en hel del föräldrar känner
            sig stressade och på olika sätt försöker pussla ihop tillsyn för
            barnen som går ut på att äldre syskon eller någon annan anhörig
            ska stå för omsorgen.
          </note>
          <note>
            I likhet med all annan generell välfärd är maxtaxans utgångspunkt
            att avgiften inte ska vara avgörande. Verksamheten har man betalt
            genom skattedebiteringen. Det är en reform som på ett klart sätt
            stärker barnfamiljernas ekonomi. Det ger möjligheter och valfrihet
            att jobba mindre, såsom Ulla-Britt Hagström efterlyser.
          </note>
          <note type="speaker">
            Anf. 141 LENNART GUSTAVSSON (v):
          </note>
          <note>
            Fru talman! Först vill jag yrka bifall till hemställan i utbildningsutskottets
            betänkande nr 1.
          </note>
          <note>
            De frågor som vi nu diskuterar rör förskolan, grundskolan och
            gymnasieskolan. Sammantaget vill vi från Vänsterpartiet uttrycka
            vår tillfredsställelse över att vi nu kraftfullt börjar åtgärda
            konsekvenserna av 1990-talets svåra ekonomiska situation, en situation
            som har betytt mycket negativt för skolans område. Samtidigt som
            de ekonomiska resurserna minskade ökade barnkullarna och flyktinginvandringen.
          </note>
          <note>
            Jag tänker lyfta fram några av de saker som jag tror kommer att
            ha stor betydelse för att vi bättre ska kunna arbeta mot visionerna
            om en skola för alla och om en möjlighet till livslångt lärande
            för alla. Förutom utbildningens betydelse för hela samhällets
            utveckling har utbildning och kunskapsnivå en central betydelse
            för demokratin och människors delaktighet i samhället.
          </note>
          <note>
            För det första: En kraftfull satsning på förskolan behövs. Att
            förskolan i likhet med skolan, föräldraförsäkringen, barnbidraget
            och hälso- och sjukvården ska vara en del av den generella välfärden
            och erbjudas alla barn och barnfamiljer är en självklarhet för
            oss i Vänsterpartiet. I budgetpropositionen anges att målet är
            en avgiftsfri förskola, något som vi från
          </note>
          <note>
            Vänsterpartiet länge har hävdat.
          </note>
          <note>
            Införandet av den allmänna förskolan för fyraoch femåringar,
            rätten till förskoleverksamhet för barn till arbetslösa eller
            föräldralediga samt en maxtaxa i förskoleverksamhet och skolbarnomsorg
            är alla steg i en riktning som ligger väl i linje med Vänsterpartiets
            politik. Frågan om maxtaxan är en av de få frågor där det tycks
            finnas någon form av borgerlig enighet. Jag måste instämma med
            Torgny Danielsson.
          </note>
          <note>
            I övrigt måste jag säga att jag saknar ett tydligt borgerligt
            alternativ. Det är i och för sig ganska talande att den borgerliga
            enigheten vänder sig mot ett förslag som handlar om att utveckla
            den generella välfärden.
          </note>
          <note>
            För det andra: Det behövs mer personal inom förskola och skola.
            I våras lanserade Vänsterpartiet tanken om skolmiljarden. Detta
            gjorde vi väl medvetna om att elevgruppernas storlek under 90-talet
            ökat.
          </note>
          <note>
            Mer personal inom skolan är en av förutsättningarna för att kunna
            nå målen. Därför är det naturligtvis bra att regeringen inom ramen
            för budgetsamarbetet prioriterar en satsning initierad av Vänsterpartiet
            - en satsning på skolan.
          </note>
          <note>
            Ur elevsynpunkt och med tanke på bl.a. den senaste tidens mobbningsdebatt
            är bristen på elevvårdspersonal en av de verksamheter som behöver
            förstärkning. Nu finns i budgeten en femårig satsning som innebär
            att ungdomsskolan och fritidshemmen tillförs resurser motsvarande
            en nivåhöjning på 5
          </note>
          <note>
            miljarder. Bidraget är riktat till utökning av personal.
          </note>
          <note>
            Kritik har ibland framförts att detta riktade bidrag skulle utgöra
            ett allvarligt intrång i det kommunala självstyret. Vänsterpartiet
            menar att en kraftsamling för att öka personaltätheten är av yttersta
            vikt och att det är viktigt att vi faktiskt vågar rikta resurserna.
          </note>
          <note>
            Den femåriga satsning vi nu inleder kommer att ha stor betydelse
            för skolans viktigaste ingrediens, nämligen eleverna.
          </note>
          <note>
            För det tredje: Elevinflytandet måste öka! Ska eleverna kunna
            uppnå både kunskapsmålen och de demokratiska målen måste eleverna
            göras mer delaktiga i vad som händer i skolan. Det är bra att
            regeringen uppmärksammar och utvärderar försöksverksamheterna
            med lokala styrelser med elevmajoritet inom gymnasieskolan. Den
            översyn av elevernas möjligheter att påverka sin arbetsmiljö som
            regeringen avser att göra är naturligtvis också viktig. Delaktighet,
            inflytande och ansvar är några av nyckelorden när det gäller elevinflytande.
          </note>
          <note>
            För det fjärde: Satsa på barn och ungdomar med utländsk bakgrund!
            Stortadssatsningen är en viktig del i ansträngningarna att förbättra
            situationen i storstädernas utsatta områden. Även om satsningen
            som sådan inte i grunden ändrar förutsättningarna för att komma
            åt segregationen är en särskild utbildningssatsning i samverkan
            med andra insatser viktig.
          </note>
          <note>
            För det femte: Arbetet med jämställdheten måste intensifieras!
            Av budgetpropositionen framgår att regeringen överväger fortsatta
            insatser inom värdegrundsområdet, t.ex. genom att sprida kunskap
            och lärande exempel särskilt beträffande jämställdhet och sex
            och samlevnad.
          </note>
          <note>
            Här tycker jag att det kan vara på sin plats med ett tydliggörande
            från skolministern. Hur länge tänker regeringen överväga? Kan
            vi se fram emot en fortsatt och intensifierad satsning på jämställdhetsarbetet
            i skolan?
          </note>
          <note>
            Fru talman! Avslutningsvis skulle jag vilja lyfta fram en annan
            fråga. Jag tycker att det är dags att på allvar resonera om ett
            av hindren att uppnå läroplanernas mål, nämligen betygssystemet.
            I övergången mellan grundskola och gymnasieskola spelar betygen
            en allt mindre roll. Framsynta kommuner lyfter fram frågan om
            försöksverksamhet med betygsfri grundskola. Försöksverksamhet
            med slopande av timplaner pågår. En försöksverksamhet med en betygsfri
            grundskola vore på sin plats som ett led i att utveckla arbetet
            med att förverkliga läroplanerna. Det vore intressant om skolministern
            kunde ta en liten stund av sitt anförande för att tala om ifall
            hon är beredd att medverka till att få till stånd någonstans i
            landet en försöksverksamhet med betygsfri grundskola.
          </note>
          <note type="speaker">
            Anf. 142 GUNNAR GOUDE (mp):
          </note>
          <note>
            Fru talman! Det här är en debatt som förs med anledning av den
            budget som har lagts fram för finansieringen av skolan. De problem
            som har diskuterats berör mycket det pedagogiska arbetet i skolorna.
            Jag tror att det är allmänt känt och accepterat att de problem
            vi ser i form av att elever lämnar skolan utan att ha godkänt
            i kärnämnena eller behörighet att gå gymnasiets nationella program
            kommer som en följd av de nedskärningar i resurserna som skolorna
            hade i början av 90-talet under den ekonomiska krisen. 20 %
          </note>
          <note>
            av personalen, lärare, skolpedagoger, kuratorer, specialpedagoger
            osv. fick lämna skolan.
          </note>
          <note>
            De som fick betala priset var elever med behov av särskilt stöd.
            De kunde inte få det stödet med de resurser som skolan hade. Nu
            har skolan levt med problemen under en relativt lång period. Jag
            trodde att vi var överens om att det viktiga var att få tillbaka
            resurserna så att skolan återigen kan börja erbjuda eleverna det
            stöd de enligt skollag och läroplan är berättigade till.
          </note>
          <note>
            Det låter inte som om de borgerliga partierna har tagit problemet
            på allvar. Ingen kan väl tro att problemet skulle lösas för dessa
            elever med läs- och skrivsvårigheter, sociala problem, lättare
            funktionsstörningar osv. om man införde mera fingraderade betyg.
            Jag kan inte tänka mig att ett mer fingraderat betyg skulle vara
            till någon hjälp för de eleverna -
          </note>
          <note>
            inte heller om man ökar rätten att flytta elever. Jag kan inte
            heller förstå hur det skulle bli lättare för den som nu går ett
            individuellt program på gymnasiet och får en individuellt anpassad
            hjälp för att kunna komma över på ett nationellt program om det
            individuella programmet tas bort. Det är knappast stödåtgärder
            som finns. Effekterna är obegripliga. Ni tycks prata om ett helt
            annat problem än vad vi andra talar om.
          </note>
          <note>
            Nåväl. Nu handlar det om en budget. Jag kan, precis som Torgny
            Danielsson, uttrycka en viss glädje över budgeten. Nu kommer äntligen
            pengarna. Bl.a.
          </note>
          <note>
            har kommunernas ekonomi förbättrats. Skatteunderlaget är bättre
            på grund av minskad arbetslöshet och minskade socialbidrag. Dessutom
            kommer det en satsning som är utan jämförelse rätt långt bakåt
            i tiden.
          </note>
          <note>
            Det är första året 500 miljoner till skolorna. Nästa år är det
            1 miljard. Det är ytterligare 1 miljard året därpå, tills vi har
            kommit fram till år 2006 med en höjning på 5 miljarder kronor
            till skolorna. Det betyder ungefär 7 000 kr per elev. Det är klart
            att det kan ge väldigt stora effekter, dvs. att få in de resurser
            som behövs för att även klara elever med behov av särskilt stöd.
          </note>
          <note>
            Det är lite grann av islossning och känsla av vår.
          </note>
          <note>
            Jag tror att det pirrar lite grann av glädje ute i kommunerna
            av att nu kunna sätta i gång med det arbete som både läroplan
            och kursplaner har lagt grunden för, dvs. den decentraliserade
            skolan. Det finns den kommunala skolplanen och sedan arbetsplaner
            för varje skola. De kan utarbeta sin egen pedagogiska profil efter
            de resurser, förutsättningar och behov som finns i skolan. Det
            är en typ av skolverksamhet som vi i Miljöpartiet med glädje ser
            kommer att utvecklas tillsammans med de fristående skolorna -
            mångfald och individualisering.
          </note>
          <note>
            Centerpartiet uppmärksammar behovet av att få individualiserad
            undervisning, vilket möjliggörs om resurserna kommer tillbaka
            till skolan, så att vi får en skola inte bara för alla utan en
            skola för envar. Varje elev i skolan ska känna att det här är
            min skola. Man ska vara trygg i skolan och känna glädje. Självklart
            ska varje elev trivas i skolan och få en bra skolgång.
          </note>
          <note>
            Jag tror att man ute i kommunerna kommer att kavla upp ärmarna
            och sätta i gång med det arbete som man har längtat efter att
            få göra, att få in resurserna och anställa fler och organisera
            arbetet på skolorna. Det har varit slitsamt under många år. Både
            lärare och elever är väl värda att få arbeta under betydligt gynnsammare
            förhållanden framöver.
          </note>
          <note type="speaker">
            Anf. 143 ULF NILSSON (fp) replik:
          </note>
          <note>
            Fru talman! Trots den sena timmen vill jag helt kort bemöta Gunnar
            Goude, eftersom han valde att räkna upp några av de förslag till
            förändringar som jag tog upp, men som Gunnar Goude menar inte
            skulle hjälpa elever i behov av stöd. Av någon anledning valde
            Gunnar Goude att inte räkna upp en del andra förslag, som jag
            också nämnde: en flexibel grundskola med möjlighet att gå tio
            år för dem som behöver längre tid på sig av en eller annan anledning,
            speciallärare tillbaka, undervisning i mindre grupp eller enskilt,
            lärlingsutbildning på gymnasieskolan för elever som är mer yrkesinriktade.
          </note>
          <note>
            Det finns en hel rad åtgärder i Folkpartiets förslag som skulle
            leda till att just elever med behov av stöd och hjälp skulle få
            det mycket lättare i skolan.
          </note>
          <note type="speaker">
            Anf. 144 GUNNAR GOUDE (mp) replik:
          </note>
          <note>
            Fru talman! Specialpedagogerna behövs. Det är helt klart. Därför
            ska resurserna dit. Det är de förändringarna som nu kommer. I
            den mån Folkpartiet tycker att de förändringarna är bra - okej,
            visst.
          </note>
          <note>
            Men i det borgerliga förslaget betonar man de andra, för oss
            lite främmande aspekterna. Jag har hört väldigt mycket tal om
            ordning och reda. Betygsfrågan tar en väldigt stor plats. Det
            går inte att komma ifrån att detta är viktiga centrala frågor
            i er politik. Det gäller gemensamt för kristdemokrater, moderater
            och folkpartister.
          </note>
          <note type="speaker">
            Anf. 145 ULF NILSSON (fp) replik:
          </note>
          <note>
            Fru talman! Ordning och reda handlar bl.a. om att vi ska förbättra
            statistiken så att även mobbade elever får den undervisning och
            det stöd de har rätt att få.
          </note>
          <note>
            Betyg är en del i den viktiga utvärderingen och uppföljningen
            av måluppfyllelsen i skolan, som fungerar dåligt i dag. Det förlorar
            också de elever på som skickas vidare med godkänt betyg fast de
            egentligen i stället skulle ha fått stöd och mer hjälp.
          </note>
          <note type="speaker">
            Anf. 146 GUNNAR GOUDE (mp) replik:
          </note>
          <note>
            Fru talman! Undersökningen om de mobbade eleverna tror jag att
            man kan invända mot på många sätt.
          </note>
          <note>
            Men framför allt tror jag att man ska närma sig problemet på
            ett lite annat sätt och se till att elever inte mobbas. Det är
            väl där problemet ligger. Kopplingen till att de inte får den
            undervisning som de är berättigade till förstår jag inte. Det
            är väl självklart att en mobbad elev inte kan tillgodogöra sig
            undervisningen. Men det är mobbningen som är problemet i det fallet.
          </note>
          <note>
            Anf. 147 Statsrådet INGEGERD WÄR-
          </note>
          <note type="speaker">
            NERSSON (s):
          </note>
          <note>
            Fru talman! Detta är barnens och ungdomarnas budget. Vi kan se
            ökad föräldraförsäkring, kontaktdagarna kommer tillbaka, mer pengar
            i barnbidraget, en maxtaxa med utjämnande avgifter, lika bidrag
            för föräldrarna över landet, en allmän förskola för fyraoch femåringar,
            fler vuxna i skolan och ett nytt studiestödssystem.
          </note>
          <note>
            Många gånger frågar människor ute i samhället:
          </note>
          <note>
            Vad gör ni för barnen och ungdomarna? Denna gång har vi gett
            ett tydligt besked. Vi kan också se det i åtskilliga miljarder.
          </note>
          <note>
            Skolan är en del i denna stora miljardsatsning. Vi fortsätter
            tidigare gjorda satsningar med avsikten att se till att fler barn
            och ungdomar ges förutsättningar att nå målen. Vår handlingsplan
            är nu i gång. Äntligen, får jag väl säga till Sofia Jonsson.
          </note>
          <note>
            Jag kommer att nämna några av de punkter som finns i handlingsplanen.
          </note>
          <note>
            En av punkterna är en aktivare roll för Skolverket.
          </note>
          <note>
            En annan punkt är att förstärka basfärdigheterna läsa, skriva
            och räkna. Ytterligare punkter är fler vuxna i skolan och på fritis
            samt forskning.
          </note>
          <note>
            Låt mig börja med att nämna något om Skolverkets nya roll för
            skolutveckling.
          </note>
          <note>
            Uppdraget till Skolverket innebär att man aktivt ska omorientera
            sitt arbete så att stöd ska riktas dit där behoven är störst med
            syfte att åstadkomma ökad måluppfyllelse. Medlen för lokal utveckling
            ska alltså mer fördelas till följd av uppsökande verksamhet och
            i mindre utsträckning efter ansökan.
          </note>
          <note>
            Stödinsatserna ska utformas i samråd med de verksamhetsansvariga
            utifrån ett grundligt klarlagt lokalt behov. Dialogen ska föras
            från olika utgångspunkter. Det kan vara bra att utgå från en aktuell
            kvalitetsredovisning och därmed utgå från huvudmannens egen bild
            av verksamheten. Men det finns också andra specifika problem som
            kan utgöra grund för en utvecklingsdialog, t.ex. en hög andel
            studieavbrott inom gymnasieskolan. Preliminärt tänker sig
          </note>
          <note>
            Skolverket att arbeta aktivt med en utvecklingsdialog med 50-70
            kommuner.
          </note>
          <note>
            En viktig utgångspunkt för Skolverkets arbete blir att hävda
            målen att sträva mot i våra läroplaner och kursplaner. En annan
            utgångspunkt blir att involvera elever och personal i själva utvecklingsarbetet.
          </note>
          <note>
            Skolverket har under våren genomfört dialoger med sex kommuner
            med utgångspunkt från kommunernas kvalitetsredovisningar. Erfarenheten
            när man har prövat den här dialogen visar att såväl Skolverket
            som de enskilda kommunerna är mycket nöjda. Jag ser därför fram
            mot det fortsatta arbetet som nu kommer att ske i mellan 50 och
            70 kommuner.
          </note>
          <note>
            Låt mig också få kommentera den förstärkning vi gör på basfärdigheterna
            läsa, skriva och räkna. Det är viktigt att sätta in åtgärderna
            tidigt. Av det skälet bör även förskoleklassen ingå och ibland,
            när så är lämpligt, även förskolan. Men orsakerna till bristande
            måluppfyllelse måste ibland också sökas högre upp i åldrarna.
          </note>
          <note>
            Lärande i basfärdigheter måste omfatta hela skolarbetet. Satsningen
            får inte leda till en trivialiserad syn med risk för förenkling
            och mekanisering av undervisningen. Forskning visar att barn och
            ungdomar med svårigheter inte utvecklas positivt genom ensidig
            färdighetsträning.
          </note>
          <note>
            Basfärdigheter är i stället ett ansvar för hela skolan. Det innebär
            att skolans alla ämnen och verksamheter har del i elevernas utveckling
            när det gäller att läsa, skriva och räkna. Det innebär också att
            annan personal än den som traditionellt ser och möter de här eleverna,
            lärare och specialpedagoger, också måste komma till nytta, t.ex.
            kommer skolbiblioteken och skolbibliotekarierna att ha ett stort
            ansvar i detta arbete.
          </note>
          <note>
            Lärande, demokratisk kompetens och hälsa samspelar och påverkar
            varandra. En skolas problem med att utveckla elevernas basfärdigheter
            kan bestå i att värdegrunden sviktar. Utvecklingen av demokratisk
            kompetens är en inlärningsprocess i sig, samtidigt som den också
            främjar lärande i stort.
          </note>
          <note>
            För att skapa bättre förutsättningar att lyckas krävs det också
            kompetensutveckling. Vi syftar nu också till att höja den specialpedagogiska
            kompetensen hos redan verksamma lärare. Utbildningen ska ske i
            samverkan med högskolor och kommuner, omfatta kurser om 5-10 poäng
            samt eventuellt påbyggnadskurser upp till 20 poäng. De ska kunna
            genomföras såväl på deltid som på distans. Forskningen ska in
            i skolans vardag och bli en naturlig del av lärares utveckling.
          </note>
          <note>
            Den tredje uppgiften är satsningen på fler vuxna i skolan. Alltför
            många barn och ungdomar får i dag inte det stöd de behöver och
            som de har rätt till. Det handlar om stöd för att nå kunskapsmålen,
            men det handlar också om stöd för att nå övergripande målsättningar
            som handlar om värderingar. Mobbning är som många sagt ett exempel
            på detta.
          </note>
          <note>
            Kommunerna ökar medlen till skolan igen och det är bra. Men det
            räcker inte. En stor del av kommunernas satsningar har hittills
            gått åt till att öka lärarnas löner. Det behövs. Men det behövs
            också fler ögon som ser vad som händer barnen, och det behövs
            fler som kan stötta eleverna på olika sätt. Det är därför vi vill
            göra denna satsning med ett riktat bidrag till skolsektorn.
          </note>
          <note>
            Många har frågat hur bidraget kommer att utformas. Därför kommer
            jag att mer detaljerat gå in på det.
          </note>
          <note>
            Det riktade statsbidraget utgår första gången med
          </note>
          <note>
            500 miljoner kronor höstterminen 2001. Bidraget ökar därefter
            successivt med 1 miljard kronor per år tills nivån 5 miljarder
            uppnås.
          </note>
          <note>
            För 2002 avsätts alltså 1 ½ miljard kronor, för
          </note>
          <note>
            2003 avsätts 2 ½ miljard kronor osv.
          </note>
          <note>
            Totalt innebär det att skolsektorn tillförs 17 ½
          </note>
          <note>
            miljard kronor under en femårsperiod. Dessa pengar räcker till
            ungefär 15 000 nya tjänster. Det blir 15 000
          </note>
          <note>
            fler vuxna som kan finnas i skolan för att möta elevernas behov
            av stöd, stimulans, tröst, uppmuntran och samtal. 15 000 fler
            vuxna som kan se den enskilda individen och vad som händer runt
            omkring henne eller honom.
          </note>
          <note>
            Det särskilda statsbidraget är främst avsett för förskoleklass,
            grundskola, särskola och fritidshem. Det är viktigt med insatser
            tidigt i åldrarna. Det är då självförtroendet byggs upp. Det är
            då grunden till det livslånga lärandet läggs.
          </note>
          <note>
            Det får också användas till gymnasieskolan om man i kommunen
            bedömer att behoven är störst där.
          </note>
          <note>
            Bidraget är frivilligt. Det är kommunerna som väljer om de vill
            få del av det. Medlen ska dock användas till personalförstärkning.
            Kommunen bestämmer själv vilka personalkategorier som man vill
            använda dessa medel för. Det kan vara lärare som behövs. Men det
            kan också vara andra personalgrupper.
          </note>
          <note>
            Jag har i olika sammanhang exemplifierat med specialpedagog,
            talpedagog, kurator och fritidspedagog. Det kan också vara skolledare
            eller psykologer som behövs. Egentligen vill jag inte exemplifiera.
          </note>
          <note>
            Risken finns att någon grupp därmed uppfattas som utesluten.
            Men det är kommunen som avgör. Personal ska anställas med den
            kompetens som behövs just utifrån de lokala förutsättningarna.
            Jag förväntar mig att dialog kommer att föras mellan alla berörda
            -
          </note>
          <note>
            elever, föräldrar, personal och politiker - om hur pengarna ska
            användas på bästa sätt.
          </note>
          <note>
            Kvalitetsredovisningen kan vara ett utmärkt underlag i den här
            dialogen. När kommunen rekvirerar pengarna ska man redovisa hur
            man tänker använda dem. Skolverket får i uppdrag att betala ut
            och följa upp statsbidraget. I Skolverkets uppdrag ligger också
            att publicera samtliga kommuners åtaganden på Internet där det
            är lätt för föräldrar, elever och personal att ta reda på vad
            den egna kommunen har åtagit sig att använda pengarna till.
          </note>
          <note>
            Regeringen kommer att presentera förordningen under januari månad.
            Då går vi in med ytterligare detaljer. Fördelningen av pengarna
            mellan kommunerna beräknas på antalet elever i åldersgruppen 6-16
          </note>
          <note>
            år. Det kommer att finnas uträknat och utlagt på nätet hur mycket
            pengar det rör sig om för varje kommun.
          </note>
          <note>
            Fru talman! Det är ett viktigt beslut som riksdagen kommer att
            fatta i morgon. Det är ett beslut för barnens och ungdomarnas
            bästa som handlar om att förbättra deras vardag. Det är barnen
            och ungdomarna som står för framtiden. Låt oss också visa det
            i morgondagens beslut.
          </note>
          <note type="speaker">
            Anf. 148 SOFIA JONSSON (c) replik:
          </note>
          <note>
            Fru talman! Jag blev glad av att höra att Ingegerd
          </note>
          <note>
            Wärnersson så starkt och intensivt går in i en diskussion och
            talar om läs- och skrivutveckling - läsa, skriva och räkna - och
            hur vi kan agera för att detta ska komma in så tidigt som möjligt
            i skolan.
          </note>
          <note>
            Men jag tänkte ta upp en sak som jag inte nämnde i mitt anförande.
            Det gäller specialskolorna, och då bl.a. Ekeskolan. Under den
            sista tiden har det visat sig att trycket, alltså antalet elever
            som har sökt till
          </note>
          <note>
            Ekeskolan, har ökat. Det är ju så att det nu fram till sommaren
            finns möjlighet för barn att komma in på skolan. Styrelsen har
            sagt att: Tyvärr, vi har inte tillräckligt med resurser för att
            kunna ta emot dem. Tänker skolminister Ingegerd Wärnersson arbeta
            för, och stötta, Ekeskolan så att de här barnen får möjlighet
            att gå på skolan?
          </note>
          <note>
            Anf. 149 Statsrådet INGEGERD WÄR-
          </note>
          <note type="speaker">
            NERSSON (s) replik:
          </note>
          <note>
            Fru talman! Vi håller just nu på att arbeta med vårt regleringsbrev.
            I regleringsbrevet står det om det här. Jag kan inte exakt säga
            hur formuleringen kommer att bli, men andemeningen är att SIH
            ska utveckla dialogen med Ekeskolan för att se vad som pågår.
            Det gäller också uppföljning och utvärdering.
          </note>
          <note>
            Jag är medveten om den utveckling som har skett på Ekeskolan.
            Intagningsstoppet kommer inte att råda förrän till nästa sommar,
            så vi har ytterligare ett halvår. Vi måste då göra en helhetsbedömning.
          </note>
          <note type="speaker">
            Anf. 150 SOFIA JONSSON (c) replik:
          </note>
          <note>
            Fru talman! Det krävs ju också att de här insatserna görs snabbt.
            De här eleverna står på kö, och vi ser framöver att det kan röra
            sig om ett tiotal eller tjugotal elever som vill komma in på skolan
            innan den nu ska stängas till sommaren. Så jag hoppas att skolministern
            tar det här till sitt hjärta och snabbt agerar så att vi kan få
            se en lösning på problemet.
          </note>
          <note>
            Anf. 151 Statsrådet INGEGERD WÄR-
          </note>
          <note type="speaker">
            NERSSON (s) replik:
          </note>
          <note>
            Fru talman! Det är så att det är SIH som har uppgiften att fördela
            medlen till de olika specialskolorna.
          </note>
          <note>
            De är redan fördelade enligt liggande budget. Men det finns också
            möjlighet att använda medel som SIH
          </note>
          <note>
            har till sitt förfogande för att beakta den uppkomna situationen
            på Ekeskolan. Jag kan alltså inte som minister gå in direkt i
            styrningen, men denna möjlighet finns.
          </note>
          <note>
            Anf. 152 ULLA-BRITT HAGSTRÖM (kd)
          </note>
          <note>
            replik:
          </note>
          <note>
            Fru talman! Jag kan börja med att hänga på Sofia
          </note>
          <note>
            Jonssons frågor. Kristdemokraterna är nog det enda parti som
            har lagt extra pengar i nytt anslag till
          </note>
          <note>
            Ekeskolan och Hällsboskolan på 5 miljoner kronor i budgeten.
            Så jag hoppas verkligen också att det som
          </note>
          <note>
            Sofia Jonsson har framfört blir verklighet.
          </note>
          <note>
            Det är ju lite svårt att i ett och samma sammanhang tala om åldrarna
            från fyra år till arton eller tjugo. Jag håller med skolministern
            om det här med att läsa, skriva och räkna. Jag skulle vilja lägga
            till basteknologi. Det är bra med utvecklingen av flera specialpedagoger,
            med forskningen i skolan och med fler vuxna i skolan. Ändå finns
            det ett bekymmer. Det föds så lite barn. Och det verkar ändå som
            att det är mycket annat än pengar som är viktigt.
          </note>
          <note>
            Jag skulle först vilja fråga ministern en sak med anledning av
            att vi hade den här mobbningsdiskussionen. Hur blir det med mobbningskampanjen?
            Nu har vi ju också förstått att skolledare inte riktigt vet om
            att arbetsmiljölagen gäller för elever och att man ska anmäla
            till Yrkesinspektionen. Det var min ena fråga.
          </note>
          <note>
            Den andra frågan gäller hur skolministern ser på
          </note>
          <note>
            SAF:s redovisning, som jag tog upp i mitt anförande, om samverkan
            mellan skola och näringsliv, alltså den här undersökningen och
            att det är så lite uttalat i våra skolplaner.
          </note>
          <note>
            Anf. 153 Statsrådet INGEGERD WÄR-
          </note>
          <note type="speaker">
            NERSSON (s) replik:
          </note>
          <note>
            Fru talman! Arbetet med mobbningskampanjen pågår. Det kommer
            att bli en sådan. Där kommer jag att återkomma, men inte förrän
            kanske någon gång en bit fram på våren. Det tar tid att hitta
            formerna för en sådan kampanj.
          </note>
          <note>
            Det andra som Ulla-Britt Hagström tog upp tycker jag var oerhört
            viktigt. Samtidigt är det mycket skrämmande att vi såg det här
            resultatet i skolplanerna. Det har ju funnits en arbetsgrupp på
            departementet som har haft i uppgift att titta just på samverkan
            mellan skola och arbetsliv. Den har nu lämnat ifrån sig en promemoria
            som ska gå ut på remiss.
          </note>
          <note>
            Ett av de förslag som finns från den här arbetsgruppen är just,
            jag läser: "att kommunen även bör redovisa skolans samverkan med
            arbetslivet vid den årliga kvalitetsredovisning, som varje kommun
            och skola är skyldig att upprätta". Man kan alltid diskutera om
            man ska använda skolplanen eller kvalitetsredovisningen. Men naturligt
            borde vara att om vi sätter kravet på t.ex. att det ska finnas
            i kvalitetsredovisningen så bör kommunen också kunna uttrycka
            i en skolplan hur man ska kunna nå de mål som man sedan kommer
            att redovisa.
          </note>
          <note>
            Vi är helt överens om att det här måste bli mycket bättre. Jag
            tycker över huvud taget att samverkan ska starta redan på grundskolan.
            Vi har tidigare markerat att vi vill att eleverna på gymnasieskolan
            ska ha arbetsplatsförlagd praktik på alla program och inte bara
            på de yrkesinriktade.
          </note>
          <note>
            Anf. 154 ULLA-BRITT HAGSTRÖM (kd)
          </note>
          <note>
            replik:
          </note>
          <note>
            Fru talman! Vi kristdemokrater börjar bli stressade här. Vi hade
            velat att den här satsningen skulle komma i gång betydligt tidigare.
            Nästa år blir det bara 500 miljoner i regeringens budget. Vi har
            ju en generell satsning på tre miljarder som kommunerna kan använda
            till skola, vård, omsorg, miljö och vad de vill. Det här blir
            ju en ganska svag start om man säger. Men vi får hoppas på framtiden
            och de stora siffror som då målas upp.
          </note>
          <note>
            Det är naturligt att en skolplan ska göras. Den ska utvärderas
            och därifrån ska sedan kvalitetsutvärderingen komma. Jag funderar
            lite på rektors roll. Är det inte dags att ge rektor lite friare
            ställning så att rektor inte bara ska styra bakbunden av skolstyrelse
            och skolnämnder? Jag tänker också på den utbildning som ges för
            rektorer och att vi skulle behöva en kvalitetsutvärdering även
            där.
          </note>
          <note>
            Anf. 155 Statsrådet INGEGERD WÄR-
          </note>
          <note type="speaker">
            NERSSON (s) replik:
          </note>
          <note>
            Fru talman! Rektors framtida roll är ju det som vi tittar på
            i den grupp, den expertgrupp, som tittar över uppdragen för skolledarna
            i framtiden. Den kommer vi att komma tillbaka till nu under våren
            när gruppen redovisar sina synpunkter. Också den kommitté som
            ser över skollagen har vi att beakta. Det gäller förhållandet
            mellan stat och kommun. Den grupp som ser över den framtida läroplanen
            kommer också att titta på rektors roll. Så vi kommer att få svaret
            på detta.
          </note>
          <note>
            Kompetensutveckling av skolledarna är viktigt.
          </note>
          <note>
            Det har vi också markerat i budgeten. Vi säger också att den
            ska finnas framöver. De områden vi kanske har tryckt speciellt
            på när det gäller kompetensutvecklingen ligger ju med värdegrunden
            som bas. Det handlar också mycket om elevinflytande och andra
            områden, vilket vi nu redovisar i vårt regleringsbrev.
          </note>
          <note>
            Vi kommer att fatta beslut om detta inom en snar framtid i regeringen.
          </note>
          <note>
            Givetvis är det så när det gäller arbetet med omvärld, arbetsliv
            och samhället runt omkring att rektor har ett stort ansvar för
            att se till att det fungerar.
          </note>
          <note>
            Jag är inte nöjd med hur det ser ut i dag i vare sig grundskolan
            eller gymnasieskolan. Jag tror att detta är ett område där jag
            måste återkomma till riksdagen för att vi ska kunna förtydliga
            oss när det gäller hur vi vill ha det i framtiden. Riksdagen var
            ju själv med om att plocka bort detaljstyrningen när det gällde
            gamla prao. Nu har vi kunnat följa upp vad som har skett under
            några år, och jag tycker inte att det blev den positiva utveckling
            som vi förväntade oss när vi ålade rektor att ha ansvaret. Jag
            kommer därför att återkomma.
          </note>
          <note type="speaker">
            Anf. 156 ULF NILSSON (fp) replik:
          </note>
          <note>
            Fru talman! Det finns många saker som jag skulle vilja fråga
            skolministern om i dag. Jag tog i mitt anförande upp mobbningen
            och den diskussion som har förts om att skärpa regler och förordningar
            när det gäller möjligheterna att skilja mobbare och mobboffer
            åt. Skolministern tog inte upp det, men hon har möjlighet att
            göra det som svar på min replik.
          </note>
          <note>
            Jag skulle vilja fråga om just satsningen på fler vuxna i skolan.
            Där har Folkpartiet sagt ja till regeringens pengar. Det finns
            med i vårt budgetförslag också. Men vi är oroliga för innehållet.
            Ingegerd
          </note>
          <note>
            Wärnersson säger nästan alltid att det handlar om fler vuxna
            i skolan. I nio fall av tio har jag hört henne säga det. Sedan
            kom det också i hennes inlägg att det kan vara fråga om olika
            yrkesgrupper. Men Ingegerd
          </note>
          <note>
            Wärnersson vill inte precisera vilka för att inte glömma någon
            osv.
          </note>
          <note>
            Folkpartiet anser att det i första hand är fler utbildade lärare
            som behövs och kanske vissa andra grupper, t.ex. specialpedagoger
            osv. Därför blir min fråga, för att få ett förtydligande: Handlar
            det om vuxna i största allmänhet, eller handlar det om utbildade
            personer, lärare eller personer med annan utbildning för skolverksamhet?
            Jag skulle vara tacksam om jag fick ett förtydligande från Ingegerd
            Wärnersson om detta.
          </note>
          <note>
            Anf. 157 Statsrådet INGEGERD WÄR-
          </note>
          <note type="speaker">
            NERSSON (s) replik:
          </note>
          <note>
            Fru talman! Denna satsning har kommit till för att vi ska nå
            måluppfyllelsen i skolan, alltså de mål som finns i våra läroplaner
            och i våra kursplaner. När man säger att man ska nå denna måluppfyllelse
            måste man fundera över vilka personalgrupper som det gäller.
          </note>
          <note>
            Det är ju riktat på någonting. Det handlar ju inte bara allmänt
            om att man ska ha trevligt i skolan utan om att nå en måluppfyllelse.
            Då vet vi att det ser väldigt olika ut i olika skolor. Därför
            har vi valt att inte säga enbart lärare.
          </note>
          <note>
            Vi ska fram till våren behandla ett betänkande om elevhälsa.
            Där konstaterar man att det finns grupper som det tidigare fanns
            fler av, t.ex. kuratorer och psykologer. De har minskat i antal.
            De är oerhört viktiga för att hela eleven ska må bra. De har en
            annan kompetens än den som finns hos lärarna. Därför behövs dessa
            grupper. En annan grupp som har minskat oerhört mycket i antal
            är talpedagogerna. Hur ska vi kunna möta dessa behov? Det är därför
            som jag och regeringen inte har valt att tala om vem det ska vara.
            Men vi har ju möjligheten att följa upp detta via
          </note>
          <note>
            Skolverket. Vi kommer att titta på vilken utveckling som sker.
            Men här tycker jag att det är kommunerna, skola, personal, elever
            och föräldrar som har en möjlighet att delta i denna dialog och
            komma fram till vad som passar just i den enskilda skolan.
          </note>
          <note>
            Sedan vi aviserade att detta skulle komma i budgeten har jag
            varit i väldigt många skolor, och det uppskattas att vi från regeringens
            sida inte detaljstyr vilka vuxna som det ska handla om, eftersom
            skillnaderna är så stora.
          </note>
          <note type="speaker">
            Anf. 158 ULF NILSSON (fp) replik:
          </note>
          <note>
            Fru talman! Det låter ju som om Ingegerd Wärnersson i första
            hand ändå tänker sig någon form av utbildad personal. Men själva
            formuleringen, flera vuxna i skolan, är ju väldigt missvisande.
            Om det råder brist på sjukhuspersonal på en barnavdelning så kanske
            man inte i första hand säger att man vill ha fler vuxna till sjukhuset,
            utan man säger att man vill ha mer personal, fler anställda. Det
            är ändå en stor otydlighet i denna formulering. Och för oss som
            tycker att det är angeläget att vi har inte minst betydligt fler
            utbildade lärare i skolan, så skulle vi ha varit tacksamma för
            en mycket skarpare formulering här än att man bara talar om vuxna
            i största allmänhet.
          </note>
          <note>
            Men jag får upprepa frågan en gång till och kanske få ett svar.
            Handlar det i alla fall om utbildade personer för skolverksamhet
            i någon form?
          </note>
          <note>
            Sedan vill jag upprepa min fråga om mobbning.
          </note>
          <note>
            Naturligtvis är det viktigast att mobbning inte uppstår. Och
            naturligtvis kan skolan förhindra det bl.a.
          </note>
          <note>
            genom att spela en tydlig roll med klara krav när det gäller
            hur man ska bete sig i skolan med respekt för varandra. Men om
            nu mobbning inträffar, ska skolorna då ha rätt att för mobbningsoffrets
            skull flytta på den som mobbar till en annan skola eller någon
            annan form av verksamhet?
          </note>
          <note>
            Anf. 159 Statsrådet INGEGERD WÄR-
          </note>
          <note type="speaker">
            NERSSON (s) replik:
          </note>
          <note>
            Fru talman! Jag förutsätter att kommunen utbildar all sin personal.
            Det var svaret på fråga ett.
          </note>
          <note>
            Fråga två gällde mobbningen. Den lagstiftning som vi har gäller
            för alla elever. Det är väldigt viktigt att understryka det. Och
            återigen måste det vara den enskilda skolan som beslutar om hur
            man ska göra i en sådan svår situation som när mobbning har uppstått.
            Det är inte jag, och jag tycker inte heller att det är någon av
            riksdagens ledamöter, som ska säga vem som man ska flytta på.
            Att flytta på någon är det sista steget som man ska vidta. Det
            gäller såväl en elev som är mobbad som en som mobbar, om vi talar
            om mobbningen. Den lagstiftning som vi har ger alltså möjligheter
            när det gäller alla elever. Om vi däremot måste stärka elevernas
            rättssäkerhet, då ska det göras.
          </note>
          <note>
            Och det är det direktiv som vi har gett Skollagskommittén. Då
            är jag helt beredd att göra förändringar.
          </note>
          <note>
            Det är därför som vi har gett direktiven. Nuvarande lagstiftning
            gäller alla, mobbade och mobbare.
          </note>
          <note type="speaker">
            Anf. 160 LENNART GUSTAVSSON (v) replik:
          </note>
          <note>
            Fru talman! Jag ska citera från ett TT-telegram från den 24 november.
          </note>
          <note>
            "Jönköping kan bli först i landet med att slopa betygen. Socialdemokraterna
            vill att Jönköping blir försökskommun för betygslösa skolor, rapporterar
          </note>
          <note>
            Ekot och Sveriges Radio Jönköping.
          </note>
          <note>
            Betygsförespråkarna vill ge betyg tidigare än i årskurs 8, som
            gäller i dag, medan kritikerna hävdar att det är ett omodernt
            system som skapar utslagning.
          </note>
          <note>
            Redan nu har några kommuner i Mellansverige slopat betygsintagningen
            till gymnasiet.
          </note>
          <note>
            Socialdemokraterna i Jönköping vill gå ett steg längre och på
            försök helt ta bort betygen vid några skolor och ersätta dem med
            utvecklingssamtal eller omdömen. För det krävs dock dispens från
            regeringen."
          </note>
          <note>
            Min fråga är: Hur ser ministern på att medge dispens och att
            eventuellt utveckla detta vidare mot ett större försök med en
            betygsfri grundskola?
          </note>
          <note>
            Anf. 161 Statsrådet INGEGERD WÄR-
          </note>
          <note type="speaker">
            NERSSON (s) replik:
          </note>
          <note>
            Fru talman! Jag kommer att träffa företrädare för några kommuner
            som har aviserat att de skulle kunna tänka sig att ha betygsfri
            intagning till gymnasieskolan, alltså att låta eleverna få sina
            förstahandsval tillgodosedda. Vid detta möte ska jag också be
            dem att redovisa hur man hanterar betygen för övrigt.
          </note>
          <note>
            Precis som Lennart Gustavsson sade så kan man alltså inte slopa
            betygen utan att ha dispens från regeringen. Jag kommer att ha
            detta samtal och lyssna till deras upplägg och också lyssna till
            deras tankar om vad som händer om en elev t.ex. inte vill gå i
            gymnasiet i den kommun som man kanske hade tänkt från början utan
            gå någon annanstans, osv. Vi har inte tagit ställning till detta.
            Ärendet om dispens i Jönköpings kommun har inte funnits för formell
            behandling.
          </note>
          <note type="speaker">
            Anf. 162 LENNART GUSTAVSSON (v) replik:
          </note>
          <note>
            Fru talman! Jag tycker att svaret ändå andades en försiktig optimism
            om att vi kan utveckla synsättet inom skolan även när det gäller
            betygen. Jag förstår att skolministern inte kan diskutera hur
            man formellt ska hantera detta ärende. Men det vore intressant
            att höra skolministerns åsikt som skolminister i fråga om möjligheten
            att initiera försök med en betygsfri grundskola. Det vore ju synd
            om landets socialdemokratiska skolminister blev frånkörd av socialdemokraterna
            i Jönköping.
          </note>
          <note>
            Anf. 163 Statsrådet INGEGERD WÄR-
          </note>
          <note type="speaker">
            NERSSON (s) replik:
          </note>
          <note>
            Fru talman! Det vore ju en poäng till jönköpingsborna. Det är
            ett spännande perspektiv som Lennart
          </note>
          <note>
            Gustavsson lyfter fram. Och vi har ju, det har jag tidigare svarat
            på denna fråga, en försöksverksamhet med en slopad timplan i grundskolan.
            Jag tror att denna försöksverksamhet kommer att ge upphov till
            frågor till oss i regeringen och till riksdagen om hur man vill
            utforma den framtida grundskolan. Man kommer här att utveckla
            det som Sofia Jonsson tidigare har nämnt, nämligen de individuella
            studieplanerna. Det är oerhört positivt. Man kommer att arbeta
            över ämnesgränserna. Man kommer att uppfinna nya ämnen. Man kommer
            att hitta system för att utveckla dialogen mellan lärare, elev
            och förälder att ge ordentlig bekräftelse på var eleven befinner
            sig i förhållande till de mål som man tillsammans har satt upp.
            Denna försöksverksamhet ska pågå under fem år. Vi ska göra ett
            ordentligt avstamp efter tre år.
          </note>
          <note>
            I den verksamheten ser jag givetvis att betygen också kommer
            att ha en roll, även om de inte är direkt utformade i uppdragen.
            Det är min övertygelse att de kommer att bli en fråga för riksdagen
            i det här sammanhanget.
          </note>
          <note type="speaker">
            Anf. 164 BEATRICE ASK (m) replik:
          </note>
          <note>
            Fru talman! Vi lär få anledning att återkomma till det där med
            betygen. Det är ju ett skrämmande perspektiv om elever ska fråntas
            rätten att få en korrekt bedömning av hur de kunskapsmässigt står
            i förhållande till målen och om föräldrar i Jönköping eller någon
            annanstans ska förmenas den typen av information. Det är mycket
            viktigare med den rättssäkerhet som det här handlar om än att
            kunna hitta på lattjo experiment vad gäller antagningen.
          </note>
          <note>
            Men det var inte därför som jag bad att få ordet, utan jag begärde
            ordet därför att jag måste få fråga:
          </note>
          <note>
            Är det rätt uppfattat att statsbidraget för rekrytering av vuxna
            bara kan rekvireras från Skolverket, att det liksom inte ska vara
            någon prövning av ansökningarna? I så fall är det väldigt intressant,
            för det innebär att Socialdemokraterna tar ett första steg mot
            ett generellt statsbidrag igen. Där är vi i så fall helt överens
            med regeringen - nämligen om att det krävs ett statligt ansvar
            för kvaliteten vad gäller grundskolan. Det vore alltså intressant
            att få veta om det verkligen är så att det är ett generellt statsbidrag
            som vi här ser början till.
          </note>
          <note>
            Det andra som jag tyckte var spännande och intressant var - för
            att spara tid - detta med de förstärkta satsningarna på måluppfyllelse.
            Skolministern sade att det gällde bl.a. arbetet med läs- och skrivträning,
            även i den allmänna förskolan. Detta är väldigt intressant. Det
            är första gången som jag hör att man har en ambition med den här
            satsningen. Hur kommer detta nytänkande med tydliga kunskapsmål
            för arbetet i den allmänna förskolan i så fall att implementeras?
          </note>
          <note>
            Anf. 165 Statsrådet INGEGERD WÄR-
          </note>
          <note type="speaker">
            NERSSON (s) replik:
          </note>
          <note>
            Fru talman! När det gäller det här bidraget kommer det, som jag
            tidigare sade, att vara så att varje kommun får veta hur mycket
            medel som finns, uträknat på antalet elever i åldern 6-16 år.
            Man går in och rekvirerar detta bidrag och redovisar sedan när
            man rekvirerar vilken personal som man avser att anställa i kommunen.
            Därefter sker vanlig uppföljning och utvärdering av Skolverket.
            Eftersom det här återkommer kan man se hur kommunen har lagt sin
            utvecklingsprofil när det gäller att anställa olika personalkategorier.
          </note>
          <note>
            Detaljerna i förordningen återkommer vi till i januari. Den är
            nu under utformande, så jag kan i nuet inte ge mer detaljerade
            besked men detta är den inriktning som vi arbetar efter.
          </note>
          <note>
            När det gäller målen för den allmänna förskolan för fyra- och
            femåringar är det de mål som vi har lagt fast i läroplanen för
            förskolan som kommer att gälla.
          </note>
          <note>
            Det är också de som vi kommer att följa upp och utvärdera.
          </note>
          <note type="speaker">
            Anf. 166 BEATRICE ASK (m) replik:
          </note>
          <note>
            Fru talman! Man rekvirerar alltså de här pengarna.
          </note>
          <note>
            Sedan blir det en uppföljning och utvärdering. Det blir lite
            jobbigt för Skolverket, såvitt jag förstår, när det gäller den
            förändrade arbetsuppgift som man delvis får. Det handlar mycket
            om att man ska jobba med skolor som har bekymmer och allt möjligt
            annat.
          </note>
          <note>
            Med tanke på de begränsningar som finns redan i dag vad gäller
            uppföljning och utvärdering kan det bli lite svårt.
          </note>
          <note>
            Det hela verkar alltså lite vagt men det är väl bra att regeringen
            återkommer med besked här. Vad man vill veta är ju inte om 40
            fritidspedagoger eller 8
          </note>
          <note>
            historielärare anställts, utan vad vi borde vilja veta vad gäller
            en sådan satsning - det är ju trots allt mycket pengar ni vill
            lägga på detta - är väl om eleverna lär sig mer historia eller
            slutar mobba - eller vad det kan vara. Det kräver en ganska kraftfull
            och målmedveten utvärdering.
          </note>
          <note>
            Jag vidhåller att jag tror att vår tanke på ett fristående utvärderingsinstitut
            som får jobba mycket mer med detta behövs i framtiden om man vill
            ha den decentralisering som vi har och samtidigt vill höja målen.
          </note>
          <note>
            Skolministern backar dock helt plötsligt när det gäller vad man
            kan använda den allmänna förskolan till. Det beklagar jag. Detta
            vore ju väldigt spännande. Dessutom är det intressant med den
            ökade satsningen på skolforskningen. Kanske skulle man ändå kunna
            formulera lite tydligare krav eller ambitioner vad gäller den
            allmänna förskolan. Om syftet här ska vara att öka måluppfyllelsen
            måste det faktiskt handla om att vi vill att fler barn ska lära
            sig att läsa och att fler barn ska kunna tala, skriva etc. Det
            är möjligt att det är en bra idé att börja så tidigt men det finns
            alltså, om jag nu tolkar ministern rätt, inga planer på att förstärka
            arbetet på det området. Det beklagar jag men vi får säkert återkomma
            till detta.
          </note>
          <note>
            Anf. 167 Statsrådet INGEGERD WÄR-
          </note>
          <note type="speaker">
            NERSSON (s) replik:
          </note>
          <note>
            Fru talman! En sådan här förändrad uppgift för
          </note>
          <note>
            Skolverket kräver givetvis också att Skolverkets egen personal
            får möjlighet till kompetensutveckling, metodutveckling och ett
            förändrat arbetssätt, och det ligger också i det här uppdraget
            där det redovisas hur man tänker göra detta. Det här är också
            något som kommer att pågå i flera år eftersom det faktiskt är
            en väldigt stor förändring i förhållande till var Skolverkets
            uppdrag tidigare har legat. Det handlar ju om att aktivt kunna
            arbeta just för att skolorna ska nå den här bättre måluppfyllelsen.
            Tiden medger inte att jag går in på detaljerna men de finns tydligt
            utformade.
          </note>
          <note>
            När det gäller måluppfyllelsen för förskolan kan jag säga att
            i den proposition som vi lade fram för riksdagen när det handlade
            om läroplanen för förskolan tog vi även upp vikten av att man
            i förskolan också kunde ha andra personalkompetenser än de som
            funnits tidigare och som av tradition gällt barnskötare, förskollärare
            och fritidspedagoger. Vidare kan man ha t.ex. specialpedagoger,
            just därför att de elever som behöver ett bättre stöd ska ha en
            möjlighet att få detta redan i förskolan.
          </note>
          <note>
            Fru talman! Det här är väl mitt sista debattinlägg för i dag.
            Därför vill jag önska fru talmannen, riksdagens tjänstemän och
            alla ledamöter en härlig god jul.
          </note>
          <note>
            Jag ser fram emot alla friska debatter till våren.
          </note>
          <note>
            Studiestöd
          </note>
          <note type="speaker">
            Anf. 168 ANDERS SJÖLUND (m):
          </note>
          <note>
            Fru talman! Först ska jag fatta mig helt kort om
          </note>
          <note>
            CSN, Centrala studiestödsnämnden, som jag tycker är ett stort
            problem. Jag tror att alla svenska studenter känner igen sig i
            den beskrivningen. Vi tycker att
          </note>
          <note>
            CSN helt enkelt inte håller måttet. Tyvärr finns det i praktiken
            inget alternativ till CSN för flertalet av våra studenter. Detta
            är självklart en brist som vi tycker måste åtgärdas. Vi moderater
            förespråkar därför, som ni alla kanske vet, att CSN sätts under
            konkurrens, just för att kunna höja servicenivån och för att minska
            kostnaderna.
          </note>
          <note>
            CSN har säkert stora ambitioner och har som mål att kunna svara
            på 90 % av inkomna samtal, sägs det.
          </note>
          <note>
            I verkligheten kan man bara ta emot omkring 10 %.
          </note>
          <note>
            Man frågar sig vilka kunder som accepterar sådana villkor. Det
            här är naturligtvis ingen kritik mot CSN:s personal i sig utan
            mer mot den struktur som studiemedlen via CSN:s monopol utgör.
          </note>
          <note>
            I våras kommenterade CSN:s generaldirektör
          </note>
          <note>
            Björn Mårtensson ett annat problem, nämligen den alltför långsamma
            hanteringen av återkraven av studiemedel. Han säger: "Det måste
            bli bättre, men vi jobbar med nästippen ovanför vattenytan och
            försöker med små resurser hantera enorma volymer." Ja, detta hjälper
            inte studenter som på grund av CSN tvingas försöka leva och studera
            med näsan under vattenytan snarare än över.
          </note>
          <note>
            Jag har också förstått att samma organisation på grund av resursbrist
            - hör och häpna! - valt att inte följa upp uppgifter som man får
            in om studenter som överskrider fribeloppet. Däremot minskar man
            studiemedlen för studenter som själva uppger en för hög inkomst.
            Ärlighet bestraffas alltså, kan man säga.
          </note>
          <note>
            Dessutom kan man undra om det är någon mening med att över huvud
            taget ha kvar taket på fribeloppet när det ändå är satt relativt
            högt. Jag frågar: Varför vill regeringen inte löpa linan ut på
            den punkten?
          </note>
          <note>
            Kort sagt: CSN klarar inte uppgiften utan kan snarare beskrivas
            som en koloss på lerfötter.
          </note>
          <note>
            Fru talman! I betänkandet står det att "studiestödet skall verka
            rekryterande och därmed bidra till högt deltagande i utbildningen
            samt ha en utjämnande verkan mellan individer och grupper - -
            - och därmed bidra till ökad social rättvisa". Är det på det sättet?
            Har vårt studiemedelssystem bidragit till att ändra den s.k. snedrekryteringen
            till högskolan? Det ser inte ut att vara så. I varje fall har
            ingen förbättring skett under de senaste decennierna.
          </note>
          <note>
            Studiefinansieringssystemets utformning med inkomstrelaterad
            återbetalningstakt och avskrivning av återstående studieskulder
            vid pensionsåldern minskar incitamentet för individerna att utbilda
            sig i unga år.
          </note>
          <note>
            Det här försvåras ytterligare av ett progressivt skattesystem
            som gör att ökade inkomster snabbt äts upp av högre beskattning.
            För individen betyder en sen studiestart inte särskilt mycket
            och har ingen större inverkan på livsinkomsten men för nationen
            som helhet betyder vårt system att Sverige går miste om många
            begåvningar som hade kunnat bidra till att stärka vår tillväxt
            och därmed välståndet.
          </note>
          <note>
            På ett konkret område har regeringen närmat sig vår syn, nämligen
            vad gäller det s.k. fribeloppet i studiemedelssystemet. Vi välkomnar
            den förbättring som nu föreslås men menar att vi måste gå fullt
            ut.
          </note>
          <note>
            Fribeloppet bör med andra ord avskaffas i sin helhet.
          </note>
          <note>
            Dessutom tycker vi att räntorna på studielånen ska bli avdragsgilla
            i beskattningen.
          </note>
          <note>
            Fru talman! Om man tittar närmare på systemet med ett begränsat
            fribelopp ser man att dagens system, där statens villkor för lånedelen
            bygger på den studerandes inkomst, sänder helt fel signaler till
            den studerande. De signaler som sänds är nämligen
          </note>
          <note>
            "Arbete lönar sig inte".
          </note>
          <note>
            När detta blev klart för min egen dotter Sara som tänker starta
            sina universitetsstudier i vår blev hon väldigt upprörd. Hon frågade
            sig: Varför lägger sig staten i om jag vill jobba och tjäna pengar
            och dessutom sköter studierna? För mig är det obegripligt, säger
            hon. Då får det faktiskt bli svartjobb, var hennes besked.
          </note>
          <note>
            Jag kan bara hålla med henne. Ungdomar och studenter är inte
            dumma, de ser sambanden. Konsekvensen blir att lånedelen minskar,
            och den studerandes inkomst förbättras inte, trots att man anstränger
            sig.
          </note>
          <note>
            Det är dessutom ur andra än ekonomiska aspekter viktigt att unga
            studenter ges tillfälle att pröva de arbetstillfällen som trots
            allt står till buds. Ingen ska straffas ekonomiskt för en ambition
            att arbeta.
          </note>
          <note>
            Studiestödssystemet är generellt, varför den enskilde själv måste
            få avgöra om han eller hon vill ta ut ett fullt lånebelopp med
            det återbetalningsansvar som följer med detta. En motsvarande
            inkomstprövning finns dessutom inte i svux- och svuxa-systemen,
            utan där görs en reducering endast för dem som har pension, livränta
            eller annan liknande ersättning.
          </note>
          <note>
            Fru talman! Tidigare förslag om att slopa fribeloppet har avslagits
            mot bakgrund av att studenterna inte bör uppmuntras till förvärvsarbete
            utöver en viss gräns, eftersom heltidsstudier normalt är en krävande
            sysselsättning som kräver en heltidsinsats. Vi menar att detta
            avgörande måste studenten själv få att klara ut. Kopplingen mellan
            den studerandes inkomst och möjligheten att låna i studiestödssystemet
            måste helt tas bort, helt avskaffas vad gäller fribeloppsgränsen.
          </note>
          <note>
            Fru talman! När det gäller den eniga uppslutningen kring att
            ge studiemedel till studerande vid Naprapathögskolan och Svenska
            kiropraktorhögskolan gläds vi åt att ni i majoriteten nu har anslutit
            er till den moderata linjen. Vi tycker att det är självklart att
            utbildningar som leder till legitimerade yrken inom vården, med
            stor betydelse för tusentals människor med krämpor av olika slag,
            ska få tillgång till det svenska studiemedelssystemet.
          </note>
          <note>
            En annan viktig del av studiestödet är att det helst ska räcka
            så att studenterna kan avsluta sina utbildningar, även om de är
            långa. Regeringens förslag om att den maximala tiden för studiehjälp
            ska sättas till tolv terminer tycker vi är olyckligt. Som regeringen
            säkert blivit uppmärksammade på under debatten om det reformerade
            studiestödet finns det faktiskt utbildningar som ofta tar mer
            än tolv terminer att avsluta.
          </note>
          <note>
            Genomgående i kritiken mot de nya studiestödsreglerna är att
            de leder till en social snedrekrytering där endast studenter med
            rika föräldrar klarar långa utbildningar. Det tycker vi är klart
            olämpligt.
          </note>
          <note>
            En berättigad oro finns för att systemet leder till att endast
            strömlinjeformade studenter utan livserfarenhet och mognad klarar
            att ta examen på de långa utbildningarna. Man går rakt igenom
            systemet.
          </note>
          <note>
            Man kan fråga sig hur studenter som inte har möjlighet att vidga
            sina vyer och skaffa sig olika erfarenheter ska kunna möta patienter
            när sedan studenten t.ex. är färdigutbildad läkare? Jag har förstått
            att Karolinska Institutet t.ex. premierar studenter som har läst
            andra ämnen när de söker till läkarutbildningen, och många studenter
            går andra slags vårdutbildningar för att se om de passar inom
            vården. Som alla fyra borgerliga partier konstaterar i en gemensam
            reservation vore det mycket olyckligt om denna möjlighet skulle
            försvinna i praktiken.
          </note>
          <note>
            Majoriteten föreslår att det ska krävas synnerliga skäl för att
            studiemedel ska kunna beviljas för längre tid än tolv terminer.
            Då frågar man sig: Hur ser dessa synnerliga skäl ut? Vi menar
            att det finns en klar anledning att göra en översyn av studiestödslagen
            så att skälen som kan ligga till grund för dispenser kan bestämmas
            så att man vet vad som gäller, att det inte är godtycke eller
            bara förhoppningar som ska gälla.
          </note>
          <note>
            Hela studiestödssystemet måste vara så utformat, tillsammans
            med skattesystemet, att det uppmuntrar till långa utbildningar.
            Utbildning måste alltid löna sig - både för individen och för
            samhället.
          </note>
          <note>
            Jag avslutar med att säga att jag självfallet ställer mig bakom
            våra reservationer och särskilda yttrande men nöjer mig här med
            att yrka bifall till reservation nr 1 under mom. 1.
          </note>
          <note type="speaker">
            Anf. 169 KALLE LARSSON (v):
          </note>
          <note>
            Fru talman! Vänsterpartiets principiella uppfattning är att studier
            i så stor utsträckning som det är rimligt ska likställas med arbete.
            Vi menar att det samhälle vi lever i ställer, och kommer i ökande
            grad i framtiden att ställa, krav på ett livslångt varvande av
            arbete och studier. Därför är det för oss naturligt att sträva
            efter att det ska vara möjligt att växla mellan arbete och studier
            i en ständigt ökande utsträckning.
          </note>
          <note>
            Därför är det för oss naturligt att eftersträva studielön.
          </note>
          <note>
            Fru talman! Den sociala snedrekryteringen måste också brytas.
            Fortfarande studerar arbetarklassens barn vidare på universitet
            och högskolor i betydligt mindre utsträckning är andra. Ett av
            de viktigaste verktygen för att åstadkomma en jämn social rekrytering
            till vidare studier är ett generöst studiestödssystem. Därför
            är det för oss naturligt att arbeta för studielön.
          </note>
          <note>
            Fru talman! Hur ett lands framtida välfärd och ekonomiska utveckling
            ser ut är i stor utsträckning beroende av dess utbildningsnivå.
            Tidigare i dagens debatt har Britt-Marie Danestig och Lennart
            Gustavsson för Vänsterpartiets räkning berättat hur vi ser på
            utbildningsväsendet och forskningspolitiken i stort.
          </note>
          <note>
            Utbildning - också det studiestöd vi nu diskuterar -
          </note>
          <note>
            är en investering för såväl den enskilde som samhället. Inte
            minst därför är det för oss naturligt att kämpa för studielön.
          </note>
          <note>
            Fru talman! Så försöker jag med konststycket att i debatt om
            ett betänkande som inte kommer i närheten av Vänsterpartiets långsiktiga
            målsättning ändå argumentera för huvuddragen i det. För Vänsterpartiets
            del innebär det nya studiestödssystem som gäller fr.o.m. första
            halvåret nästa år ett steg i rätt riktning mot ett mer sammanhållet
            och rekryterande system.
          </note>
          <note>
            Det innebär en höjd bidragsdel, och det blir en rejäl höjning
            för de studerande som läser på grundskoleoch gymnasienivå och
            är över 25 år. Det innebär också ett kraftigt höjt fribelopp.
            Visserligen skärps återbetalningsreglerna, och möjligheten att
            få dispens för långa studier minskas något, men sammantaget får
            vi ett system med en god struktur. Därför inriktar vi från Vänsterpartiets
            sida nu kraften under de kommande åren för att höja nivåerna i
            systemet. Vi ser med tillfredsställelse att det i betänkandet
            anges att utskottet utgår från att regeringen kommer att överväga
            möjligheterna att höja bidragsdelen när detta bedöms, som det
            sägs, statsfinansiellt möjligt. Höj bidraget när det är läge för
            det alltså, när det finns pengar.
          </note>
          <note>
            Man bör då ha i åtanke att det läget egentligen redan är här,
            att det finns pengar, vilket vi från Vänsterpartiets sida åtskilliga
            gånger också påpekat. Men så länge samtliga andra partier envisas
            med att hålla fast vid en budgetprocess som omöjliggör att vi
            använder de pengar vi får in till statskassan till det som vi
            vill, låses ekonomin fast i en smått absurd situation av ständigt
            minskande offentlig sektor i andel av
          </note>
          <note>
            BNP. Självfallet skulle en statsbudget skriven av
          </note>
          <note>
            Vänsterpartiet ensamt också innehålla prioriteringar och vara
            begränsad till de pengar som faktiskt finns, men möjligheterna
            att driva en än mer offensiv utbildningspolitik skulle öka. Med
            detta sagt står vi bakom dagens betänkande när det gäller anslaget
            till utgiftsområde 15, studiestöd. I en kompromiss finns både
            det man gillar och det man inte gillar. Det är fullt naturligt
            att det är så.
          </note>
          <note>
            Till de positiva saker som vi gärna räknar hem hör att studiebidraget
            inom studiehjälpssystemet liksom barnbidraget höjs med 100 kr
            om mindre än en månad. Barnfamiljer och ungdomar hör till de stora
            förlorarna under 90-talets nedskärningsår, och det är utmärkt
            om den kurvan kan brytas. Höjningen av studie- och barnbidraget
            är ett tillskott till detta.
          </note>
          <note>
            Fru talman! Jag skulle kunna ägna en stund åt också de borgerliga
            reservationerna och de särskilda yttranden som man avlämnat i
            anslutning till dagens betänkande. Men med tanke dels på den sena
            timmen, dels på hur dessa yttranden och reservationer spretar
            åt alla håll är det svårt att ens resonera om en gemensam riktning,
            och kanske inte heller så fruktsamt.
          </note>
          <note>
            Det enda som man verkar vara överens om är att det inte är bra
            som det är i dag och inte heller som det kommer att bli med det
            nya studiestödssystemet.
          </note>
          <note>
            Sedan skiljer man sig åt mer än vad man liknar varandra. Jag
            har inga problem med det, men nog förtar det kraften i de borgerliga
            argumenten att man i första hand är oense. Märkligast är som vanligt
            moderaterna som inte vill höja studiebidraget och dessutom vill
            skära ned Kunskapslyftet drastiskt.
          </note>
          <note>
            Fru talman! I vår reservation till dagens betänkande föreslår
            vi att en studiesocial utredning tillsätts för att se över studenternas
            och de vuxenstuderandes situation i förhållande till andra förmånssystem
            än studiestödet. Vi har mött många studenter och vuxenstuderande
            som befinner sig i komplicerade situationer, hängande mellan olika
            system.
          </note>
          <note>
            Vi har mött de som tecknar egen sjukförsäkring och vi har mött
            de som inte har råd att göra det. Vi har mött de som, enligt egen
            utsago, studerar meningslösa sommarkurser för att över huvud taget
            överleva sommaren. Och vi har mött de som längtar efter semester
            på sommaren eftersom de studerar resten av året.
          </note>
          <note>
            Utskottsmajoriteten hänvisar vid besvarandet av våra motioner
            i dessa frågor till utredningen om de ekonomiska familjestöden.
            Det är bara det att den utredningen ju enligt nuvarande direktiv
            har andra uppgifter än att se över studenters och vuxenstuderandes
            speciella situation. Och om man hade velat se över just det som
            vi anför som ett problem - gråzoner och ingenmansland mellan olika
            system för just studenter och vuxenstuderande - hur svårt hade
            det då varit att antingen bifalla våra motioner eller att ge den
            sittande utredningen tilläggsdirektiv?
          </note>
          <note>
            Avslutningsvis: Men tanke på att flera partier har motionerat
            i samma riktning under de senaste åren hyser vi fortfarande visst
            hopp om att tillräckligt många i kammaren inser det rimliga i
            vår reservation och gör den riksdagens mening. Märkligare saker
            har trots allt hänt.
          </note>
          <note>
            Jag yrkar bifall till reservation 6 vid mom. 11.
          </note>
          <note type="speaker">
            Anf. 170 ERLING WÄLIVAARA (kd):
          </note>
          <note>
            Fru talman! Kristdemokraterna har under flera år krävt att ett
            helhetsgrepp måste tas när det gäller studiefinansiering. Men
            regeringen har konsekvent under lång tid valt att dra frågan i
            en långbänk.
          </note>
          <note>
            När regeringen under förra året äntligen kom med ett nytt förslag
            till studiestöd blev det bara en ytterst marginell förbättring
            för studenterna. Fortfarande efterlyser vi kristdemokrater tillsammans
            men landets studenter ett heltäckande studiestödssystem som tar
            hänsyn till studenternas hela livssituation.
          </note>
          <note>
            Enligt vår mening måste studiefinansieringssystemet vara långsiktigt,
            hållbart och överblickbart både för den enskilde studenten och
            för samhället. Det ska också motverka social snedrekrytering och
            locka till studier.
          </note>
          <note>
            Systemet måste vara rättvist. Delar av regeringens system som
            ska införas nästa halvår är fortfarande ett först-till-kvarn-system.
            En studerande som har fått besked om att hon eller han antagits
            till en utbildning riskerar att mötas av beskedet: Tyvärr, pengarna
            är slut. Du kan inte få något studiestöd. Det menar vi kristdemokrater
            är helt oacceptabelt.
          </note>
          <note>
            Men det finns vissa saker som också är bra i det här betänkandet,
            t.ex. att man nu från utskottet har öppnat möjligheten för naprapat-
            och kiropraktikerutbildningen att också omfattas av det nya studiestödssystemet.
          </note>
          <note>
            Kristdemokraterna vill att alla ungdomar i gymnasial utbildning,
            såväl de som går i gymnasiesärskola som de som går i den vanliga
            gymnasieskolan, ska omfattas av samma studiestödssystem och garanteras
            rätt till tre års gymnasiestudier som eleven får förlägga som
            han eller hon själv vill mellan 16 och 25 års ålder.
          </note>
          <note>
            Med dagens system kan nämligen en särskoleelev i värsta fall
            få nästan 5 000 kr mindre per år jämfört med den som går i den
            vanliga gymnasieskolan. Detta är djupt orättvist.
          </note>
          <note>
            Med det kristdemokratiska alternativet ska dagens bidrag på 850
            kr i månaden under nio månader om året höjas till 1 350 kr per
            månad i tio månader per år, och detta ska börja gälla från den
            1 juli 2002.
          </note>
          <note>
            För de som saknar grundskolekompetens eller gymnasiekompetens
            vill vi successivt avveckla det nuvarande vuxenstudiestödet och
            i stället successivt införa ett nytt vuxenutbildningsstöd från
            den 1 juli nästa år, 2001.
          </note>
          <note>
            De studerande ska erbjudas det gällande totalbeloppet i studiemedelssystemet
            i form av ett 100-
          </note>
          <note>
            procentigt skattefritt bidrag, vilket ska kunna kompletteras
            med lån upp till 3 000 kr per månad. Räntan på lånet ska vara
            avdragsgill. Det får inte vara ekonomiska svårigheter som hindrar
            människor från att läsa in grundläggande kompetens. Med vårt system
            har de som börjar studerar sent i livet en god ekonomisk möjlighet.
          </note>
          <note>
            Vi delar inte heller regeringens syn på att studenternas speciella
            behov tillgodoses inom ramen för andra förmånssystem. Principen
            att summan av bidrag och lån är lika för alla studerande måste
            därför sättas i relation till övriga system.
          </note>
          <note>
            Det här gäller speciellt studerande med barn som är en mycket
            ekonomiskt utsatt grupp. Regeringens förslag tillgodoser inte
            på något sätt deras behov.
          </note>
          <note>
            Vilka ytterligare förbättringar har utbildningsministern och
            socialdemokraterna att erbjuda denna grupp studenter? Vi vill
            ha en snabb översyn av de ekonomiska villkoren för studerande
            med barn.
          </note>
          <note>
            Fru talman! I dag är det få människor med fast arbete som ser
            det som ekonomiskt möjligt att ta ledigt för studier. Därför vill
            vi kristdemokrater införa ett individuellt utbildningskonto. Jag
            ska inte nu fördjupa mig i den delen, eftersom timmen är sen.
            Jag avser att återkomma i frågan när Mona Sahlin har lagt fram
            sitt förslag om kompetenskonto på riksdagens bord någon gång under
            våren nästa år.
          </note>
          <note>
            Fru talman! Det ska vara en självklarhet att den som ska börja
            studera ska kunna planera sin ekonomi.
          </note>
          <note>
            Dagens system präglas av oklara gränsdragningar mellan arbetsmarknadspolitik
            och utbildningspolitik.
          </note>
          <note>
            Det drabbar på ett orättvist sätt den enskilde. Vi anser att
            reglerna kring studiefinansieringen måste vara tydliga när det
            gäller var gränsen går för hur stort bidrag den enskilde kan få
            av staten, hur länge dessa ska betalas ut och att återbetalningskraven
            när det gäller studielånen inte blir orimliga.
          </note>
          <note>
            Vi kräver också att studiefinansieringssystemet ska vara förutsägbart.
            De regler som gäller när den enskilde beslutar att börja studera
            får inte försämras under studietidens gång. Studiestödssystemet
            måste konstrueras så att många attraheras till högre studier.
          </note>
          <note>
            Därför vill vi att bidragsdelen höjs till 40 % av totalbeloppet
            från höstterminen 2002. På längre sikt ska målsättningen vara
            hälften bidrag, hälften lån.
          </note>
          <note>
            Likaså när det gäller fribeloppsgränsen vill vi från kristdemokraterna
            att inkomsttaket ska tas bort. Det ska vara fritt för studenter
            att komplettera bidragsdelen med eget arbete utan att den påverkas,
            eftersom ett högre bidrag kombinerat med borttaget inkomsttak
            ger möjlighet till studier utan stora lån som följd.
          </note>
          <note>
            Detta gynnar såväl den enskilde studenten som staten.
          </note>
          <note>
            Regeringen föreslår däremot endast en höjning av dagens gräns
            från 54 000 kr till 91 000 kr. Det menar vi kristdemokrater är
            en otillräcklig höjning. CSN:s upplåning hos Riksgälden är en
            tickande bomb. I år eller fr.o.m. nästa år når den upp till 103,2
            miljarder kronor per år.
          </note>
          <note>
            Grunden i det nya studiestödssystemet som regeringen föreslår
            är att det inte spelar någon roll hur mycket låntagaren tjänar.
            Återbetalningen beror i stället på hur mycket som har lånats ut.
            Lånet är tänkt att betalas tillbaka på 25 år.
          </note>
          <note>
            I praktiken innebär detta att det lägsta beloppet som CSN i dag
            tar ut av låntagare i ett slag femdubblas. Detta är helt orimligt.
            De skärpta kraven på återbetalning av studielånen utgör ett allvarligt
            hot mot det livslånga lärandet och slår särskilt hårt mot äldre
            studerande och deltidsarbetande kvinnor.
          </note>
          <note>
            Vi anser att återbetalningsreglerna omedelbart måste ses över.
            Att tala om det nya systemet som generösare och enklare är rent
            ut sagt skamligt när deltidsarbetande kvinnor med en årslön på
            95 000 kr kan tvingas att betala tillbaka över 5 000 kr om året.
          </note>
          <note>
            Reglerna måste ses över innan det nya systemet träder i kraft
            så att inte de äldre studerande låginkomsttagarna sätts i en omöjlig
            ekonomisk situation.
          </note>
          <note>
            Regeringen föreslår också en skärpning av dispensvillkoren för
            hur länge studiestöd kan erhållas, maximalt för sex års studier.
            I dag finns möjlighet att få dispens från CSN för att slutföra
            den utbildning som påbörjats.
          </note>
          <note>
            Vi kristdemokrater vill att denna möjlighet ska kvarstå. Ett
            flertal utbildningar tar i princip alla studiemedelsterminer i
            anspråk. Har studenten tidigare påbörjat en utbildning men bestämt
            sig för att bli exempelvis läkare finns det med regeringens förslag
            inga möjligheter att ta examen.
          </note>
          <note>
            Att stå utan studiestöd med två terminer kvar till examen är
            en förtvivlad situation om dispens inte medges. Är det bara barn
            med egna tillgångar - jag vill återupprepa det speciellt för Vänsterpartiet
            - eller rika föräldrar som ska ha råd att välja fel eller att
            förkovra sig ytterligare under sin studietid?
          </note>
          <note>
            Den socialdemokratiska regeringen talar gärna om ett klasslöst
            samhälle, och det finns andra partier som också gör det, med lika
            möjlighet för alla. Men det förslag om nytt studiestödssystem
            som regeringen nu lagt fram talar ett helt annat språk.
          </note>
          <note>
            Fru talman! Självklart står jag bakom samtliga kristdemokratiska
            reservationer och särskilda yttranden. Men för tids vinnande nöjer
            jag mig med att yrka bifall till reservation 2 under mom. 3.
          </note>
          <note type="speaker">
            Anf. 171 KALLE LARSSON (v) replik:
          </note>
          <note>
            Fru talman! Det är som vanligt märkligt att höra kristdemokrater
            tala om att de bättre än Vänstern,
          </note>
          <note>
            Socialdemokraterna och Miljöpartiet vill anstränga sig för att
            minska klassklyftorna.
          </note>
          <note>
            Att man så drastiskt vill dra ned, och länge velat har dra ned,
            på Kunskapslyftet talar i mina öron sitt tydliga språk. Det är
            möjligen fagert tal men intet annat från Erling Wälivaara och
            Kristdemokraterna.
          </note>
          <note>
            Erling Wälivaara redogör för de regler som gäller för återbetalningen
            i studiestödssystemet. Jag måste få fråga varifrån uppgifterna
            egentligen kommer.
          </note>
          <note>
            Är Erling Wälivaara medveten om att det finns trygghetsregler?
            Man kan få betala tillbaka maximalt
          </note>
          <note>
            5 % av sin inkomst upp till 50 års ålder och därefter
          </note>
          <note>
            7 % av inkomsten per år i återbetalning i studiestödet.
          </note>
          <note>
            Är Erling Wälivaara medveten om detta, eller har han missat den
            informationen?
          </note>
          <note type="speaker">
            Anf. 172 ERLING WÄLIVAARA (kd) replik:
          </note>
          <note>
            Fru talman! Nej, Kalle Larsson. Jag är mycket väl medveten om
            detta. Uppgiften kommer från CSN, som själv har räknat ut att
            det drabbar lågavlönade och kvinnor mycket orättfärdigt.
          </note>
          <note>
            Det förvånar mig att Kalle Larsson och Vänsterpartiet inte vill
            att kvinnor ska studera. Det blir effekten av er överenskommelse.
            Nu sade Kalle Larsson här att han inte står bakom alltihop i betänkandet.
          </note>
          <note>
            Men likafullt kommer ni i alla fall att rösta ja för det.
          </note>
          <note>
            Det innebär att lågavlönade kvinnor, och speciellt äldre kvinnor,
            diskrimineras och utesluts från möjligheten att läsa i det livslånga
            lärandet.
          </note>
          <note type="speaker">
            Anf. 173 KALLE LARSSON (v) replik:
          </note>
          <note>
            Fru talman! Det kan knappast vara främmande för
          </note>
          <note>
            Erling Wälivaara att det finns saker man gillar och sådant man
            inte gillar i en kompromiss. Om Erling
          </note>
          <note>
            Wälivaara någon gång - vilket Gud förbjude - får ingå i ett regeringsunderlag
            lär han bli varse den insikten.
          </note>
          <note>
            Jag fick inget svar, vilket jag märker väl, på varför kristdemokraterna
            vill skära ned på Kunskapslyftet.
          </note>
          <note>
            Det är kanske den enstaka satsning de senaste åren som bäst har
            förmått att lyfta just lågutbildade och många kvinnor på arbetsmarknaden
            ur en vanmäktig situation av lågutbildning.
          </note>
          <note>
            Jag märker också att Erling Wälivaara har tagit del av en i mina
            ögon felaktig information om hur trygghetssystemen i återbetalningarna
            egentligen ser ut. De fakta Erling Wälivaara nu far med fanns
            möjligen publicerade i Finanstidning men knappast i den proposition
            och i det betänkande som riksdagen fattade beslut om när den tog
            ställning till studiestödssystemet.
          </note>
          <note>
            Det finns trygghetsregler som innebär att man betalar 5 % upp
            till 50 års ålder och 7 % åren därefter av den inkomst man har.
            Det är också den maximala summa man ska behöva återbetala. Jag
            säger inte att detta är det perfekta återbetalningssystemet. Som
          </note>
          <note>
            Erling Wälivaara väl kunde höra i mitt anförande talade jag om
            att vi kommer att fortsätta att förbättra systemet.
          </note>
          <note>
            Jag vidhåller att strukturen nu ser bättre ut i systemet än vad
            den gjorde förut. Sedan kan vi kristdemokrater, vänsterpartister
            och andra som är intresserade av det se till att förbättra nivåerna
            i det systemet.
          </note>
          <note type="speaker">
            Anf. 174 ERLING WÄLIVAARA (kd) replik:
          </note>
          <note>
            Fru talman! Jag vill bara säga följande till Kalle
          </note>
          <note>
            Larsson: Välkommen i morgon att rösta på det kristdemokratiska
            systemet! Det innebär för universitetsstuderande 40 % i bidrag
            och 60 % i lån. Det är faktiskt skillnad på det jämfört med era
            34,5 %.
          </note>
          <note>
            När det gäller återbetalningsreglerna är det märkligt att Kalle
            Larsson har undgått att läsa pressmeddelandet från CSN. Där talar
            man just om att det blir orimligt för speciellt äldre kvinnor.
            Det slår oerhört hårt mot äldre kvinnor. Jag ser att Tomas Eneroth
            viftar med pressmeddelandet. Nog om det, Kalle
          </note>
          <note>
            Larsson.
          </note>
          <note>
            Anslut er gärna till vårt förslag! Då får vi direkt ett bättre
            studiefinansieringssystem.
          </note>
          <note type="speaker">
            Anf. 175 SOFIA JONSSON (c):
          </note>
          <note>
            Fru talman! Centerpartiet vill skapa ett kunskapssamhälle där
            utbildningen ska nå hela landet, hela folket och under hela livet.
            Trist nog, men sant, verkar det målet ligga långt fram i tiden.
          </note>
          <note>
            Det är faktiskt inte de signalerna som regeringen sänder ut med
            sitt förslag till studiemedelssystem som kommer att träda i kraft
            i sommar. Som jag ser det når man bara halvvägs i sitt försök
            att reformera studiemedelssystemet.
          </note>
          <note>
            Bidragsdelen höjs marginellt. Återbetalningen stramas upp. Återbetalningstakten
            höjs, trots den diskussion som var här alldeles innan jag kom
            upp i debatten. Skuldbördan kommer att vara i stort sett lika
            stor som i det nuvarande systemet.
          </note>
          <note>
            Ett år efter det beslut vi fattade kommer telefonsamtalen. Nu
            kommer funderingarna framkrypande.
          </note>
          <note>
            Man säger: Vad var det egentligen som ni fattade beslut om? Var
            det detta system som höjdes till skyarna?
          </note>
          <note>
            Man sade: Nu ska vi reformera studiemedelssystemet. Nu ska vi
            se till att den sociala snedrekryteringen bryts och att det blir
            möjligt för alla människor oavsett ekonomisk bakgrund att studera
            i den högre utbildningen vid högskolor och universitet.
          </note>
          <note>
            Hur man kan å ena sidan stå och diskutera någonting sådant och
            använda de vackra orden och å andra sidan lägga fram ett förslag
            som inte ens kommer i närheten av dessa vackra ord? Det är med
            en kluven tunga som man har diskuterat ett nytt förslag till studiemedelssystem.
          </note>
          <note>
            Centerpartiet har lagt fram ett fullt finansierat förslag om
            en 50-50-princip, dvs. en 50-procentig bidragsdel och en 50-procentig
            lånedel. Detta skulle innebära en ungefärlig 30-procentig lägre
            skuldsättning för studenterna. Detta skulle, tillsammans med vårt
            förslag om höjt fribelopp, underlätta för många studenter. Det
            skulle underlätta för många oroliga människor som går och funderar
            på om de verkligen har råd att sätta av tre fyra fem år till studier
            mitt i livet eller i början på livet, eller om de är tvingade
            att gå ut i arbetslivet direkt och inte uppfylla de drömmar som
            de har om den högre utbildningen.
          </note>
          <note>
            Man kan säga att vårt förslag om 50-50-principen har tre grundprinciper.
          </note>
          <note>
            Den första är att minska skuldbördan efter studietiden. Flera
            undersökningar har visat att den största faktorn som gör att vi
            kan minska den sociala snedrekryteringen är just att det finns
            en god och hög bidragsdel i studiefinansieringssystemet. Den första
            delen är alltså att minska skuldbördan efter studiemedelssystemet.
          </note>
          <note>
            Den andra är att systemet ska vara enkelt och överskådligt. Man
            ska lätt kunna överblicka sin skuldsättning, och det ska inte
            finnas något gömt bakom någon framtida återbetalning.
          </note>
          <note>
            Den tredje delen är att systemet ska konstrueras så att subventionerna
            blir tydliga. Här har vi med vår stora bidragsdel en tydlig del
            där studenterna kan se vilket bidrag de har att röra sig med i
            stället för det som regeringen och majoriteten föreslår, nämligen
            dolda räntor och subventioner.
          </note>
          <note>
            Fru talman! Som jag sade har det visat sig att när det gäller
            den sociala snedrekryteringen så är det studiemedelssystemet och
            de ekonomiska möjligheterna för studenterna som är det absolut
            viktigaste att komma till rätta med. Alla människor ska ha möjlighet
            och lika rättighet att läsa vid högre utbildning.
          </note>
          <note>
            Tyvärr löser man inte detta med det nya studiemedelssystem som
            föreligger.
          </note>
          <note>
            Ministern har flera gånger från den här talarstolen sagt att
            nu äntligen ska den sociala snedrekryteringen brytas. När kommer
            de kraftfulla förslagen? När ska vi se att dessa ord träder i
            kraft i handling?
          </note>
          <note>
            Det som förvånar mig mycket, framför allt efter det att Kalle
            Larsson var uppe i talarstolen, är att både
          </note>
          <note>
            Vänsterpartiet och Miljöpartiet säger sig stå bakom förslaget.
            De säger: Det här är ju ett tydligt första steg. Nu kan vi gå
            vidare!
          </note>
          <note>
            Men hur länge ska man gå vid sidan av de partiprogram och de
            förslag som man egentligen vill lägga fram? Hur lång tid ska man
            gå hand i hand med regeringen och säga: Okej, nu tar vi och samarbetar
            lite grann här! Hur lång tid kan man låta sina egna förslag släpa
            efter?
          </note>
          <note>
            Fru talman! Det är många enskilda beslut som vi har fattat här
            i kammaren som berör studenter. Det kan handla om bostäder, det
            kan handla om barnfamiljer och familjebidrag och det kan handla
            om arbetsmarknadsfrågor. Tyvärr har det inte funnits någon helhet
            när man diskuterar studenter. Studenterna är ju ingen homogen
            grupp, men det måste finnas något sätt för oss att säga: Studenternas
            situation ser ut så här. Nu måste vi hitta ett gemensamt system
            som kan gälla för alla.
          </note>
          <note>
            Därför har vi i många år föreslagit en studiesocial utredning.
            Vi kommer att kräva det fortsättningsvis också. Jag hoppas att
            den kommer att komma fram här. Det är ju inte märkligt att man
            blir orolig och känner en otrygghet som student när man på den
            ena myndigheten sägs vara student i tio månader och på den andra
            myndigheten sägs vara det i tolv månader.
          </note>
          <note>
            Det är en väldigt märklig uppdelning. Ska vi komma till rätta
            med detta så att fler kan känna sig trygga och fler får möjligheter
            till högre utbildning så måste en sådan översyn göras.
          </note>
          <note>
            En annan sak jag vill ta upp gäller CSN. Det har varit mycket
            problem där. Många studenter har haft svårighet att komma fram
            till CSN, och knappt gjort det. När de väl har gjort det efter
            ett bra tag har CSN
          </note>
          <note>
            sagt: Din utredning här tar minst ett par veckor. Då har man
            fått vänta, och kanske vänta med att säga ja till att komma in
            på en utbildning.
          </note>
          <note>
            Denna organisation måste ses över och göras om.
          </note>
          <note>
            Nu pågår diskussioner, och CSN själv har sagt att det kanske
            ska införas en front desk, dvs. en serviceenhet för studenterna.
            Det behöver inte ens vara CSN själv som står för den. Man kan
            lägga ut den på entreprenad, vilket skulle kunna vara en god idé
            för att öka studenternas service. Det skulle vara intressant att
            höra vad Socialdemokraterna och Tomas Eneroth säger om detta.
          </note>
          <note>
            Slutligen vill jag bara säga att det förslag som föreligger från
            Centerpartiet om en 50-50-princip är helt finansierat. Jag ser
            det som ett gott steg på vägen för att minska den sociala snedrekryteringen.
          </note>
          <note>
            Jag yrkar bifall till reservation 4 under mom. 6.
          </note>
          <note type="speaker">
            Anf. 176 LENNART DEGERLIDEN (fp):
          </note>
          <note>
            Fru talman! Även om vi har ett nytt studiestödssystem som snart
            går i gång så tycker vi att vi ska höja totalbeloppet. Det är
            Folkpartiets förslag.
          </note>
          <note>
            Studenternas ökade kostnader under 90-talet har inte motsvarats
            av en motsvarande höjning av studiemedlen. Inte minst behovet
            av egen dator har kraftigt ökat de ekonomiska påfrestningarna
            för de studerande. Dessutom har böckerna gått upp i pris. Vi i
          </note>
          <note>
            Folkpartiet hade därför i vår budget föreslagit att totalbeloppet
            ska höjas för alla studerande med 200 kr per månad. Därefter ska
            en uppräkning tills vidare ske i förhållande till prisbasbeloppet.
            Det skulle innebära att studiemedlen skulle öka till 65 682 kr
            från
          </note>
          <note>
            63 882 kr, dvs. med drygt 2 000 kr per år.
          </note>
          <note>
            Det är i och för sig positivt att man har höjt bidragsdelen för
            studerande över 25 år med låg utbildningsbakgrund. För människor
            som studerar på motsvarande grundskolenivå är en bidragsdel på
            runt
          </note>
          <note>
            80 % av studiemedlet rimlig. Däremot anser Folkpartiet att den
            högre bidragsnivån för gymnasiestudier bör sättas till högst 60
            % av studiemedlet. Med tanke på de avskrivningsmöjligheter som
            finns kan en högre lånedel accepteras för dessa studerande.
          </note>
          <note>
            Det särskilda vuxenstudiestödet vid vissa andra utbildningar
            bör ersättas med studiemedel. Det är viktigt att vuxna studerande
            behandlas lika. Det är orimligt att två vuxenstuderande på samma
            utbildning har olika regler. Den ene måste kanske låna, medan
            den andre kan studera med 100-procentigt bidrag.
          </note>
          <note>
            Alla vuxenstuderande bör i stället omfattas av det allmänna studiestödssystemet,
            där möjlighet till högre bidragsdel finns vid gymnasiestudier
            och grundläggande studier. Folkpartiet föreslår i stället att
            totalbeloppet höjs med 200 kr per månad för alla studerande.
          </note>
          <note>
            Fru talman! Studenter som vill och kan dryga ut sina studiemedel
            genom arbete ska inte straffas genom en lägre bidragsdel. Arbete
            måste alltid löna sig.
          </note>
          <note>
            Det är en gammal folkpartislogan. Även för studenter måste det
            vara så. Folkpartiet anser därför att fribeloppsgränserna på sikt
            ska tas bort helt. Till att börja med bör gränsen för vad en student
            får tjäna innan studiemedlet skärs ned höjas till 300 % av basbeloppet.
            Det motsvarar med dagens penningvärde 109 200
          </note>
          <note>
            kr.
          </note>
          <note>
            Med det nya studiemedelssystemet kommer studenter bara att kunna
            få studiemedel i tolv terminer.
          </note>
          <note>
            Enligt vad CSN själv säger blir det omöjligt att bevilja förlängning
            annat än vid sjukdom. Följden av detta blir att en sjuksköterska
            inte kan få lån när hon vill vidareutbilda sig till läkare. Vi
            tycker inte att
          </note>
          <note>
            Sverige har råd att undvara den kompetens som utbildningen skulle
            innebära för den sjuksköterska som vill gå vidare, som ett exempel.
          </note>
          <note>
            Därför föreslår vi från Folkpartiets sida att det ska bli möjligt
            att i vissa fall få studiestöd under en längre period än tolv
            terminer.
          </note>
          <note>
            Fru talman! Ett helt nytt system med individuella utbildningskonton
            behövs för att människor ska få bättre möjlighet att klara sin
            försörjning vid vuxenstudier. Människor måste få större frihet
            att bestämma själva om och när de ska vidareutbilda sig under
            sin yrkesverksamma tid. Yrkesarbetande måste ha möjlighet att
            förbereda sig på kommande yrkesavbrott för att inte vara helt
            beroende av arbetsgivarens eller statens välvilja. En anställd
            måste få möjlighet till utbildning även om arbetsgivaren inte
            är beredd att räkna den som personalutbildning.
          </note>
          <note>
            Det nuvarande avdragsgilla pensionssparandet ska därför kunna
            breddas till ett pensions- och utvecklingssparande, där individer
            får göra skattebefriade avsättningar som senare kan användas för
            att bekosta studier. En utredning föreslår nu att den här möjligheten
            införs. Folkpartiet förutsätter att regeringen trots tidigare
            tveksamhet nu kommer att öppna möjligheterna för kompetenssparande.
            Folkpartiet vill att människor ska ges en möjlighet att spara
            själva till sin utbildning på gynnsamma villkor, men också förmånligt
            kunna låna pengar för att vidareutbilda sig.
          </note>
          <note>
            Därför föreslår vi att det ska bli möjligt för människor mellan
            30 och 55 år att upp till en viss gräns låna av det allmänna pensionssystemet
            för att finansiera utbildning.
          </note>
          <note>
            Om de fackliga organisationerna vill bredda avtalspensionerna
            på samma sätt ska det möjliggöras genom regeländringar. Förslagsvis
            kan man få ut 60 %
          </note>
          <note>
            av sin årslön. I gengäld reduceras då individens ålderspension
            med motsvarande belopp. Den som tagit ut ett pensionsår i förväg
            kan återvinna denna pensionsrätt genom sparande, exempelvis i
            en privat pensionsförsäkring, annat privat sparande eller genom
            att gå i pension något senare.
          </note>
          <note>
            Det är glädjande att utskottet i sitt yttrande har konstaterat
            att naprapatutbildningen och andra utbildningar som inte tidigare
            har varit studiemedelsberättigade ska bli det. Det är naturligtvis
            förmätet av riksdagen och utskottet att uppdra till regeringen
            att på det sättet anvisa att vissa utbildningar ska bli studiestödsberättigade.
            Den principiella frågan handlar naturligtvis om rätt till studiemedel
            för enskilda utbildningar. Därför borde regeringen snabbt utreda
            frågan principiellt, även om utskottet har tagit upp två exempel
            på utbildningar där det står att det bara är marginella kostnader
            förenade med det här.
          </note>
          <note>
            Fru talman! Många svenska ungdomar som har arbetat utomlands
            under några år har tvingats skriva sig i det land där de bott.
            För att de ska få arbetstillstånd krävs ofta av det mottagande
            landet, t.ex.
          </note>
          <note>
            Frankrike, att de är skrivna och betalar skatt i det land där
            de arbetar.
          </note>
          <note>
            Om en sådan ungdom sedan vill börja studera efter arbetets avslutande
            finns ingen möjlighet att få studiemedel genom CSN med motiveringen
            att hon eller han inte är skriven i Sverige. Det bör finnas möjlighet
            för svenska medborgare att få dispens från en sådan regel, i synnerhet
            som det ofta är omöjligt att få studielån i ett annat land.
          </note>
          <note>
            När vi gick med i EU uppfattade många, särskilt ungdomar som
            ännu inte hunnit binda sig i Sverige, det som en öppning som gav
            större möjligheter att bo, arbeta och studera i ett annat land.
            Då är det inte rimligt att vi sätter stränga regler som de facto
            lägger hinder i vägen för en sådan rörlighet.
          </note>
          <note>
            Fru talman! Nu har jag kortat mitt anförande med minst fyra minuter.
            Jag yrkar bifall till Folkpartiets förslag, reservation 3 under
            mom. 5 och reservation 5
          </note>
          <note>
            under moment 10.
          </note>
          <note type="speaker">
            Anf. 177 TOMAS ENEROTH (s):
          </note>
          <note>
            Fru talman! Jag ska försöka att likt övriga debattörer korta
            ned mitt inlägg. Timmen är sen. Men vi kan ju ändå inledningsvis
            konstatera att det var ungefär ett år sedan vi senast debatterade
            studiestödsfrågor ordentligt här i kammaren. Då tog vi beslut
            om ett nytt reformerat studiestödssystem som ändå, uppfattar vi,
            anpassats för att möta det ökade behovet av utbildning under livets
            olika skeden.
          </note>
          <note>
            Det är ett studiestöd som ska understödja de övergripande utbildningspolitiska
            målen. Varje medborgare oavsett kön eller socioekonomisk bakgrund
            ska ha goda möjligheter till utbildning. Det är något som dessutom
            blir allt viktigare i ett samhälle som alltmer antar karaktären
            av ett informations- och kunskapssamhälle.
          </note>
          <note>
            För oss socialdemokrater är det klart att studiestödet blir en
            väg för att motverka klyftor i samhället, en väg för att ge fler
            möjligheten att komplettera tidigare studier, lära nytt eller
            omskola sig efter ett antal år i arbetslivet.
          </note>
          <note>
            För många har den här politiken varit ytterst påtaglig under
            de senaste åren. I stället för långtidsarbetslöshet och utslagning
            från arbetsmarknaden blev
          </note>
          <note>
            90-talet för många ett kunskapslyft i ordets rätta bemärkelse.
            Det blev en möjlighet att förverkliga de drömmar om vidare studier
            som man tidigare haft men inte riktigt vågat förverkliga. Det
            blev också för många en chans att genom yrkesutbildning kunna
            komma tillbaka på arbetsmarknaden, men nu bättre rustade än när
            man blev arbetslös.
          </note>
          <note>
            Jag möter själv regelbundet människor som säger att Kunskapslyftet
            var det bästa som hänt dem. Det gav dem en chans och de är oerhört
            tacksamma för att den möjligheten fanns. Vårt vuxenstudiestöd,
            inte minst det särskilda utbildningsbidraget, gav dem en fantastisk
            möjlighet till en ny chans i livet.
          </note>
          <note>
            Jag brukar då ibland påminna om hur det lät när vi skulle införa
            Kunskapslyftet, om hur oppositionen först sade: Det där kommer
            aldrig att gå. Ni kommer aldrig att kunna fylla alla platser.
            Så småningom när det gick hävdade man: Det här är ju bara för
            att gömma de arbetslösa. Det var för övrigt något man aldrig sade
            när det gällde att utöka platserna på KTH
          </note>
          <note>
            eller Handelshögskolan. Då gömde vi inte arbetslösa.
          </note>
          <note>
            Synen på vuxenutbildningen visas här tydligt hos många borgerliga
            debattörer. Det var att gömma människor när de fick en chans att
            i stället för att vara långtidsarbetslösa kunna läsa in gymnasiekompetensen.
          </note>
          <note>
            Nu vet vi ju effekten av kunskapslyftssatsningen.
          </note>
          <note>
            Det blev en succé. Över 750 000 människor fick en möjlighet till
            fortsatt lärande. Vikten av studiestöd har bevisats i både forskarrapporter
            och Kunskapslyftskommitténs betänkande.
          </note>
          <note>
            Den studiestödsreformering vi beslutade om förra året syftade
            till att förbättra detta och att skapa ett sammanhållet och mer
            hållbart studiestödssystem.
          </note>
          <note>
            Det var fem punkter som vi särskilt lade vikt vid.
          </note>
          <note>
            Det första var att vi lade ihop de olika stödformerna till en
            mer enhetlig modell. Vi får en tydligare och större överblick
            för dem som ska studera. Vi undviker, vilket någon tidigare nämnde
            här i talarstolen, dagens situation där man i samma klass i komvux
            kan ha tre eller fyra olika studiefinansieringssystem. Här får
            man i stället ett enhetligt och tydligare system där man ser vilka
            förutsättningar som finns.
          </note>
          <note>
            Det andra var att vi höjde bidragsdelen till 34,5 %.
          </note>
          <note>
            Dessutom fick vi en särskild bidragsdel på 82 % för särskilda
            målgrupper. Det här innebär att skuldsättningen minskar. Det innebär
            att den samhälleliga subventionen görs i nutid i stället för i
            65-årsåldern. I
          </note>
          <note>
            det gamla systemet låg den stora samhälleliga subventionen av
            studier efter 65 års ålder genom gigantiska avskrivningar. Dessa
            flyttar vi nu i nutid genom att höja bidragsdelen.
          </note>
          <note>
            Det tredje var att vi såg till att bidragsdelen blev pensionsgrundande,
            en nog så viktig reform i ett läge med det pensionssystem som
            numera gäller i Sverige.
          </note>
          <note>
            Det fjärde var att vi kombinerade detta med att nära nog fördubbla
            fribeloppet så att det i stället för, tror jag, 54 700 kr blev
            91 000 kr. Det var ett länge efterlängtat beslut för många studenter.
          </note>
          <note>
            Avslutningsvis det femte: Vi reformerar återbetalningssystemet
            med skärpta krav på återbetalning, dessutom av den lägre skuld
            som man i det nya systemet ändå drar på sig. Det finns också tydliga
            trygghetsregler för dem med lägre inkomster. Man betalar inte
            mer än 5 % av årsinkomsten.
          </note>
          <note>
            Det som Erling Wälivaara tidigare påpekade att jag viftade med
            i debatten var inte det tidigare pressmeddelandet från CSN eller
            artikeln i Finanstidningen. Det var den korrigering som sedan
            kommenterades från CSN. Man sade att man hade gått ut med felaktiga
            uppgifter. Man sade vidare att artikeln i
          </note>
          <note>
            Finanstidningen är ofullständig och inte speglar de nya förhållandena
            för återbetalningsreglerna i det nya studiestödssystemet som träder
            i kraft. I det nya studiestödssystemet kommer i storleksordningen
            10 %
          </note>
          <note>
            fler låntagare att få avgiftsfrihet än i dag, säger Björn
          </note>
          <note>
            Mårtensson, generaldirektör på CSN.
          </note>
          <note>
            Även om det budgetmässigt innebar att vi sköt till
          </note>
          <note>
            4,4 miljarder kronor för den här reformeringen och även om det
            fanns en samverkan mellan Socialdemokraterna, Vänsterpartiet och
            Miljöpartiet fanns det ändå en relativt bred uppslutning kring
            principerna bakom reformeringen av studiestödet. Det tyckte jag
            var glädjande.
          </note>
          <note>
            Jag vill minnas att jag markerade det när vi hade debatten här
            i kammaren. Då utgjordes undantaget möjligtvis av moderaterna.
            De mälde ju redan tidigt ut sig i Studiestödsutredningen när det
            gällde tankarna om att ändå ha ett samhälleligt och allmänt studiestödssystem.
            I stället förespråkade man en överföring av studiestödet till
            banker och sade att det var privatpersoners egen uppgift att faktiskt
            ta hand om sitt studiestöd. Det är i förenkling den marknadsmodell
            som moderaterna redan för fyra fem år sedan skisserade och som
            Anders Sjölund i sitt inlägg till viss del bekräftade genom sin
            fantastiska kritik av
          </note>
          <note>
            CSN.
          </note>
          <note>
            I denna budgetomgång är tongångarna liknande.
          </note>
          <note>
            De flesta sluter upp bakom principerna men gör i detta betänkande
            ändå ett antal markeringar som är fascinerande och som jag tänker
            kommentera. Det är ett betänkande som jag dessutom nu för övrigt
            yrkar bifall till, fru talman, i dess helhet.
          </note>
          <note>
            För det första: Innan det nya studiestödssystemet ens börjar
            gälla - det börjar faktiskt inte gälla förrän 1
          </note>
          <note>
            juli 2001 - framförs här och i motioner ett antal önskemål om
            ytterligare höjd bidragsdel, borttaget fribelopp eller andra förbättringar.
            Mycket av detta är självklart populära önskningar, angelägna satsningar,
            saker som vi själva kommer att ta ställning till så småningom.
            Men precis som förra året är finansieringen från oppositionen
            minst sagt skral.
          </note>
          <note>
            Även om Centerpartiet, Kristdemokraterna och
          </note>
          <note>
            Folkpartiet denna gång är beredda att faktiskt öka anslaget till
            studiemedel står den marginella ökningen knappast i relation till
            de önskemål som anges i motionerna. För att vara tydlig: Centerns
            miljard räcker knappast till att öka bidragsdelen till 50 %. Kom
            ihåg att varje procents ökning av bidragsdelen kostar 250
          </note>
          <note>
            miljoner kronor. Kom ihåg att ett borttagande av fribeloppet
            rimligtvis också innebär kraftigt ökade kostnader i studiestödssystemet.
            Det är något att notera för de partier som har tagit med det i
            sina krav och inte finansierat det.
          </note>
          <note>
            Det som kanske är allvarligast är att det sker genom brutala
            besparingar på vuxenstudiestödet. Min andra kommentar om detta
            betänkande har att göra med just vuxenstudiestödet.
          </note>
          <note>
            Jag är medveten om att regeringen kommer med en proposition till
            riksdagen om vuxnas lärande och efterföljaren till det särskilda
            utbildningsbidraget. Jag är också medveten om att det kommer olika
            varianter av kompetenskonton som byggs upp successivt genom förslag
            från regeringen ihop med arbetsmarknadens parter. Men det är väl
            ändå märkligt att så pass stora besparingar på vuxenstudiestödet
            aviseras från de fyra oppositionspartierna. Min fråga till Centern,
          </note>
          <note>
            Folkpartiet, Kristdemokraterna och Moderaterna är naturligtvis:
            Tycker ni att möjligheterna för vuxna att studera i dag är för
            generösa?
          </note>
          <note>
            Jag lever i uppfattningen att behovet av vuxenutbildning är strukturellt,
            inte konjunkturellt. Av det skälet är jag angelägen om att vi
            ska ha fortsatt höga ambitioner, med höga utbildningsvolymer och
            höga vuxenstudiestöd. Delar ni inte den uppfattningen?
          </note>
          <note>
            Vi återkommer med förslag i propositionen om vuxnas lärande,
            med förslag till efterföljare av det särskilda utbildningsbidraget.
            Men de fyra borgerliga partierna drar ned miljarder och åter miljarder
            på vuxenstudiestödet.
          </note>
          <note>
            Min tredje kommentar rör reservationen mot den s.k. tolvterminsregeln,
            en reservation som är lite annorlunda. Erling Wälivaara kritiserade
            förslaget i sitt anförande. Men det är redan beslutat av denna
            riksdag. Jag kan också kommentera att det inte var så många partier
            som reserverade sig mot det. Vi kan ändå notera att effekterna
            av tolvterminsregeln har uppmärksammats i medierna, inte minst
            från medicinstuderande. Utbildningsminister Thomas Östros har
            själv redovisat att det kan bli aktuellt att göra en översyn av
            dispensreglerna.
          </note>
          <note>
            Låt mig samtidigt påminna om skälet till att vi gör den typen
            av begränsningar. Det är för att förhindra en alltför stor skuldsättning
            och en situation där vi återkommande får stora studieskulder för
            de flesta som studerar och därefter stora avskrivningar. I studiestödsutredningen
            fanns t.o.m. stor uppslutning kring tio terminers generell rätt
            till studiestöd. I Centerpartiets motion tror jag att man fortfarande
            förespråkar åtta terminers generell rätt till studiestöd.
          </note>
          <note>
            Tanken med terminsbegränsning är naturligtvis inte att förhindra
            att man ska kunna fullfölja läkarutbildningen. Men jag tror att
            samtliga ledamöter i
          </note>
          <note>
            Sveriges riksdag inser att vi inte kan hamna i ett läge med generell
            rätt till studiestöd hur länge som helst.
          </note>
          <note>
            Däremot är det, inte minst mot bakgrund att vi har
          </note>
          <note>
            50 000 behöriga sökande till högskolan som inte kommer in, angeläget
            att se till att fler än i dag avslutar sin utbildning. Det ska
            man också ha i beaktande när man funderar på hur länge man ska
            ha generell rätt till studiestöd.
          </note>
          <note>
            För det fjärde kan jag kort kommentera att det är glädjande att
            vi har kunnat nå enighet kring en finansiering för de studerande
            på Naprapathögskolan och
          </note>
          <note>
            Kiropraktorhögskolan. Det är också angeläget. Det är utbildningar
            som ger legitimation och efterfrågas. Det finns en efterfrågan
            på utbildad arbetskraft. Det känns skönt att vi kan fatta det
            beslutet i bred enighet i morgon i Sveriges riksdag.
          </note>
          <note>
            Avslutningsvis vill jag säga att det hör till politikens vardag
            att oppositionen har ytterligare önskemål eller påpekar brister
            utan att man för den skull behöver finansiera sina lösningar fullt
            ut. Det kan vi leva med. Men ibland låter det som om man beklagar
            att vi faktiskt tillför 4,4 miljarder kronor i förbättringar och
            förstärkningar av studiestödssystemet. Jag tycker att det är glädjande
            att samtliga här har höga ambitioner med studiestödssystemet och
            vill mer. Men samtidigt kan vi konstatera att det inte finns några
            andra partier som har mer pengar än regeringen och samarbetspartierna
            när det gäller utgiftsområde 15. Det är nog så viktigt att komma
            ihåg.
          </note>
          <note>
            Jag ser fram emot genomförandet av det nya studiestödssystemet.
            Jag förutspår att vi kommer att få glädjen att debattera det ett
            flertal gånger till här i kammaren under denna mandatperiod.
          </note>
          <note type="speaker">
            Anf. 178 SOFIA JONSSON (c) replik:
          </note>
          <note>
            Fru talman! Härommorgonen kunde vi höra
          </note>
          <note>
            Ingela Thalén i en TV-soffa i en diskussion med en representant
            för en studentorganisation säga att man nog får planera barn och
            familj. Går du på universitet eller högskola får du tänka på att
            du måste ta ditt ansvar och vänta med att föda barn eller bilda
            familj.
          </note>
          <note>
            Jag skulle vilja höra om Tomas Eneroth håller med Ingela Thalén
            om att det är socialdemokratisk politik att utbildning inte riktigt
            går ihop med att bilda familj.
          </note>
          <note type="speaker">
            Anf. 179 TOMAS ENEROTH (s) replik:
          </note>
          <note>
            Fru talman! Jag såg inte programmet och intervjun med Ingela
            Thalén. En av finesserna med det svenska studiestödssystemet,
            till skillnad från nästan alla andra studiestödssystem i världen,
            är att man som student räknas som självständig och myndig. Man
            ska ha förutsättningar att kunna klara sig själv. Jag tror inte
            heller att det uppfattas som ett stort hinder att vara familjeförsörjare.
            Däremot är det viktigt att vi ställer upp bakom den princip som
            även Centerpartiet accepterade när vi antog det nya studiestödssystemet,
            att vi inte inom ramen för studiestödssystemet ska ha särskilda
            barntillägg, bostadssystem, handikappersättningar eller annat.
            Varför inte det då? Jo, vi accepterar en framtid där man är student
            flera gånger i livet. Hur skulle det se ut om vi byter socialförsäkringssystem
            ett antal gånger? Snarare måste vi se till att andra delar av
            försäkringssystemen fungerar på rätt sätt.
          </note>
          <note>
            När jag nu får möjlighet att replikera på Sofia
          </note>
          <note>
            Jonsson vill jag höra Centerpartiets kommentar till åttaterminsregeln.
            Thomas Östros tog i sitt anförande upp att den besparing ni gör
            på 600 miljoner kronor för att klara av åttaterminsbegränsningen
            skulle innebära att motsvarande 20 000 heltidsstudenter skulle
            få lämna högskolan. Är det verkligen meningen med åttaterminsbegränsningen,
            att se till att 20 000 studenter lämnar högskolan i dag? Hur rimmar
            det med den reservation som Sofia Jonsson och Centerpartiet ställer
            upp på, där man ondgör sig över tolkningen av tolvterminsgränsen?
          </note>
          <note>
            Vilka grupper är det som ska lämna högskolan efter åtta terminer?
            Det är ändå en besparing på 600
          </note>
          <note>
            miljoner kronor Centern har lovat att kamma hem.
          </note>
          <note type="speaker">
            Anf. 180 SOFIA JONSSON (c) replik:
          </note>
          <note>
            Fru talman! Jag fick inget direkt svar av Tomas
          </note>
          <note>
            Eneroth om Ingela Thaléns uttalande, vilket jag tycker är oerhört
            märkligt. När man kopplar ihop föräldraförsäkring med studenter
            har socialdemokraterna inte varit speciellt framåtsyftande i sin
            politik. Centerpartiet föreslår t.ex. en höjning av föräldraförsäkringen
            till 200 kr i ett första steg. Vi säger också att vi vill ha en
            studiesocial utredning för att se över hur man kan koppla ihop
            utbildning med att bilda familj, hur man kan fixa en bostad osv.
            Men socialdemokraterna har gång på gång sagt att vi inte behöver
            någon studiesocial utredning. Studenterna har det så oerhört bra
            i dag och systemen fungerar väldigt bra för alla dem som går på
            högskolor och universitet. Jag håller inte med om det.
          </note>
          <note>
            Jag ställde en fråga i mitt anförande till Eneroth om CSN. CSN
            kom för ett tag sedan fram med ett eget förslag om att bilda en
            s.k. front desk. Jag vet att man håller på att diskutera i de
            olika departementen om Utbildningsdepartementet skulle kunna skjuta
            till lite pengar till en front desk och om det skulle kunna ligga
            på entreprenad. Anser Tomas Eneroth att det skulle kunna vara
            en god idé, för att öka servicen för
          </note>
          <note>
            Sveriges studenter?
          </note>
          <note type="speaker">
            Anf. 181 TOMAS ENEROTH (s) replik:
          </note>
          <note>
            Fru talman! Det är anmärkningsvärt att Sofia
          </note>
          <note>
            Jonsson väljer att i repliken ta upp tid med att diskutera huruvida
            CSN ska få ha en front desk eller inte och om den ska läggas ut
            på entreprenad. Samtidigt undviker hon att kommentera det faktum
            att 20 000
          </note>
          <note>
            studenter ska lämna högskolan, med Centerns förslag till terminsbegränsning.
            Det borde åtminstone kunna kommenteras i talarstolen. Det blir
            faktiskt effekten.
          </note>
          <note>
            Jag vet att Sofia Jonsson inte har möjlighet att replikera nu.
            Jag hoppas att det får komma vid andra tillfällen. Det blir effekten
            av det besparingsförslag på
          </note>
          <note>
            600 miljoner kronor som Centern har i sin motion. I
          </note>
          <note>
            så fall skulle 20 000 studenter få lämna högskolan.
          </note>
          <note>
            Jag får det inte att gå ihop.
          </note>
          <note>
            Jag kunde inte kommentera Ingela Thalén, eftersom jag inte hade
            sett henne. Jag vill inte gärna kommentera på hörsägen. Däremot
            vill jag ändå lite försynt påstå att förslag om kraftigt sänkta
            barnomsorgsavgifter, s.k. maxtaxor, eller kraftigt höjda barnbidrag
            som vi nu genomför för andra året i rad i någon mening måste påverka
            situationen även för de småbarnsföräldrar som studerar.
          </note>
          <note type="speaker">
            Anf. 182 ANDERS SJÖLUND (m) replik:
          </note>
          <note>
            Fru talman! Det är kul när majoriteten i utskottet för en gångs
            skull lyssnar på minoriteten. Jag tänker på naprapatutbildningen.
            Det är bra. Sådana grepp vill vi gärna se mer av, Tomas Eneroth.
          </note>
          <note>
            Jag ska faktiskt svara på frågan om vår neddragning av studiestödsplatser
            för vuxenutbildning. Med en annan arbetsmarknad som nu enligt
            regeringen är blomstrande minskar behovet av studiestödsplatser,
            vilket betyder att man kan minska på pengarna för densamma.
          </note>
          <note>
            Jag måste fråga Tomas Eneroth om CSN. Jag är inte kritisk mot
            CSN. Jag är budbärare för alla de tusentals studenter som är kritiska
            mot CSN:s sätt att bedriva sin verksamhet. Delar inte Tomas Eneroth
            den kritiken från de tusentals studenterna? Är det någonting som
            de har fått helt om bakfoten?
          </note>
          <note>
            Sedan var det översynen av tolvterminersreglerna.
          </note>
          <note>
            Har utbildningsministern för avsikt att göra en översyn och definiera
            vad som menas med synnerliga skäl? Det var så jag uppfattade Tomas
            Eneroth. Jag kanske kan få det bekräftat?
          </note>
          <note type="speaker">
            Anf. 183 TOMAS ENEROTH (s) replik:
          </note>
          <note>
            Fru talman! När det gäller Kunskapslyftet är det fascinerande
            att konstatera att moderaterna nu använder argumentet att det
            är högkonjunktur. Därför gör de kraftiga besparingar och vill
            inte ha kunskapslyft eller något särskilt utbildningsstöd för
            vuxna. När det var hög arbetslöshet använde man det som argument,
            dvs. att inte gömma arbetslösa utan i stället ha incitament genom
            a-kassan. Alltså ska a-kassan försämras och arbetslösa ska tvingas
            till att ta jobb till en lägre lön.
          </note>
          <note>
            När i moderaternas värld är det lämpligt att höja volymen för
            vuxenutbildningen? Det verkar varken fungera i låg- eller högkonjunktur.
            Jag har uppfattningen att behovet av utbildning av vuxna är strukturellt,
            inte konjunkturellt. Jag tycker därför att det är bra att det
            finns en bredare majoritet i riksdagen för att ha fortsatt höga
            ambitioner i vuxenutbildningen.
          </note>
          <note>
            Sedan var det naprapaterna. Jag är, precis som
          </note>
          <note>
            Anders Sjölund, nöjd med detta. Det har varit glädjande att ta
            ställning till den socialdemokratiska motion som finns om att
            ge de studerande vid naprapatutbildningarna och kiropraktorutbildningarna
            en möjlighet att få studiestöd.
          </note>
          <note>
            Däremot blir jag fundersam när Anders Sjölund gör sig till tolk
            för tusentals studenter som klagar på
          </note>
          <note>
            CSN och säger att moderaterna vill lösa detta genom att göra
            besparingar på CSN på 30 miljoner kronor.
          </note>
          <note>
            På vilket sätt kommer CSN att kunna ge studenterna en bättre
            service med en besparing på 30 miljoner kronor?
          </note>
          <note type="speaker">
            Anf. 184 ANDERS SJÖLUND (m) replik:
          </note>
          <note>
            Fru talman! Vår uppfattning är att CSN inte klarar sin uppgift
            på grund av rådande struktur. Precis som alla andra verksamheter
            mår CSN bra av att konkurrensutsättas. För övrigt finns det andra
            varianter av verksamheter. Det finns ett fungerande banksystem
            i det här landet som mycket väl skulle kunna arbeta med de här
            frågorna, dvs. att bistå med studiehjälp.
          </note>
          <note>
            Fru talman! Slutligen var det frågan om fribeloppet. Jag skulle
            vilja veta vad skälet är till att regeringen inte tar bort det
            fullt ut. Det är dessbättre höjt till en ganska hygglig nivå,
            men ändå inte fullt ut. Det kan inte vara särskilt många studenter
            i det här landet som går över det beloppet. Då är de nästan heltidsarbetande.
            Det bortfall som Tomas Eneroth beskriver måste vara mycket marginellt.
            Däremot är den signal som skickas till studenterna inte marginell,
            dvs. att det inte lönar sig att arbeta. Det är en farligare signal
            än att det kostar några futtiga miljoner i statskassan.
          </note>
          <note>
            Vad är bakgrunden till att ni inte vill ta bort fribeloppet fullt
            ut?
          </note>
          <note type="speaker">
            Anf. 185 TOMAS ENEROTH (s) replik:
          </note>
          <note>
            Fru talman! Jag börjar med det sista. Nu får moderaterna fundera
            över vilken argumentation de väljer. Å ena sidan har de under
            åratal argumenterat, ibland med indignationsretorik, över att
            det är viktigt att ta bort fribeloppet. Samtidigt säger Anders
          </note>
          <note>
            Sjölund att det inte är särskilt många studenter som kan tänkas
            omfattas av detta. Då blir de nästan heltidsarbetande. Om det
            inte är så många som omfattas, förstår jag inte varför man har
            gjort det till ett paradnummer i flera debatter under flera år.
          </note>
          <note>
            Om jag tycker att det inte är rimligt att jag eller
          </note>
          <note>
            Anders Sjölund med de inkomster vi har ska ha möjlighet att ta
            ut studiebidrag och studiemedel, kanske frågan blir tydligare.
            Det tycker jag är ett rimligt skäl till att vi inte ska avskaffa
            fribeloppet. Jag tycker att vi med våra inkomster på 40 000 kr
            i månaden inte behöver ta studiemedel eller studiebidrag. Någonstans
            måste det vara en inkomstbegränsning.
          </note>
          <note>
            Jag noterar att Anders Sjölund och moderaterna inte har något
            svar när det gäller frågan om hur
          </note>
          <note>
            CSN:s service gentemot de studerande kommer att bli bättre med
            besparingar på 30 miljoner kronor. Jag är angelägen om att CSN
            förbättrar sin service. Jag är angelägen om att CSN möter de krav
            som nya grupper av studenter har att ställa på en studiestödsmyndighet.
            Men jag är alldeles säkert förvissad om att man inte fullgör denna
            uppgift bättre om man får 30
          </note>
          <note>
            miljoner kronor mindre om året att röra sig med.
          </note>
          <note type="speaker">
            Anf. 186 ERLING WÄLIVAARA (kd) replik:
          </note>
          <note>
            Fru talman! Dagens vuxenstudiestödssystem är mer eller mindre
            en djungel. Det är inte så enkelt för den som ska börja studera
            att förstå systemet. Vi föreslår att det ska ersättas successivt.
            Det ska inte ske på en gång. Vi vet att det finns de som har ubs,
            svux och svuxa i dag, och de måste få gå färdigt.
          </note>
          <note>
            Ingen ska behöva möta argumentet att det inte finns några pengar
            så att de kan fortsätta att studera.
          </note>
          <note>
            Anser Tomas Eneroth att först-till-kvarn-systemet i dag är tillfredsställande?
            En människa som har kommit in på en utbildning möts av att tyvärr
            är pengarna slut och att man inte kan få ett studiestöd.
          </note>
          <note>
            Avser socialdemokraterna att vidta någon åtgärd för att det inte
            ska drabba den enskilde som vill börja studera?
          </note>
          <note type="speaker">
            Anf. 187 TOMAS ENEROTH (s) replik:
          </note>
          <note>
            Fru talman! Vi avser att vidta åtgärder såtillvida att vi redan
            i riksdagen har beslutat om ett nytt studiestödssystem. Jag tycker
            att stora delar av de effekterna röjs undan.
          </note>
          <note>
            Däremot måste jag påstå att först-till-kvarnsystemet kan komma
            att bli en verklighet om Erling
          </note>
          <note>
            Wälivaaras och kristdemokraternas förslag skulle genomföras.
            Jag hittar ingen finansiering för detta.
          </note>
          <note>
            Kan Erling Wälivaara klargöra detta vore jag tacksam. Det står
            att man vill genomföra ett studiemedelssystem för alla vuxna mellan
            25 och 55 år fr.o.m.
          </note>
          <note>
            den 1 juli 2001. Man ska få 7 100 kr i hundraprocentigt bidrag.
            Därefter ska finnas möjligheten att låna
          </note>
          <note>
            3 000 kr där räntan ska bli avdragsgill. Det är mycket generöst.
            Jag hittar ingen finansiering! Jag hittar i stället en besparing
            på vuxenstudiestöd på över 3
          </note>
          <note>
            miljarder kronor. Jag vore tacksam om kristdemokraterna kunde
            upplysa kammaren om var man i så fall ska finansiera detta. Kan
            man inte göra det får man verkligen vänta eller ett först-till-kvarn-system.
          </note>
          <note>
            Jag vill passa på och skicka med en fråga. Kristdemokraterna
            föreslår, inte i lika stor utsträckning som moderaterna, men ändock,
            besparingar på CSN
          </note>
          <note>
            med 15 miljoner kronor årligen. Jag ställer samma fråga till
            Erling Wälivaara som till Anders Sjölund.
          </note>
          <note>
            På vilket sätt ökar CSN:s möjligheter att ge en bättre service
            till studenterna om de har 15 miljoner kronor mindre årligen att
            röra sig med?
          </note>
          <note type="speaker">
            Anf. 188 ERLING WÄLIVAARA (kd) replik:
          </note>
          <note>
            Fru talman! Jag vill först svara Tomas Eneroth på frågan. Han
            säger att pengarna är slut för de studerande. Han säger att det
            inte finns någon finansiering.
          </note>
          <note>
            Nej, självklart inte. Om Tomas Eneroth läser vidare står det
            att det ska börja gälla den 7 januari 2002. Det berör inte dagens
            budget.
          </note>
          <note>
            Sedan var det frågan om 100 % bidrag och 3 000
          </note>
          <note>
            kr i lån. Det börjar gälla den 1 juli 2001. Men det gäller de
            studerande som saknar grundskole- eller gymnasiekompetens. Om
            Tomas Eneroth läser betänkandet lite mer noggrant kan han förstå
            det.
          </note>
          <note>
            Jag vill ställa ytterligare en fråga till Tomas Eneroth: Anser
            Tomas Eneroth att det är riktigt att särskolans gymnasieelever
            ska kunna förlora upp till
          </note>
          <note>
            5 000 kr jämfört med övriga gymnasieelever på grund av att de
            inte omfattas av studiestödssystemet? Anser
          </note>
          <note>
            Tomas Eneroth att det är riktigt?
          </note>
          <note>
            Återigen ställer socialdemokraterna, vilket är obegripligt för
            mig som kristdemokrat, de svagaste grupperna i strykklass. De
            får icke det extra tillägget, som kan vara upp till 855 kr i månaden.
            De omfattas inte av det tillägget.
          </note>
          <note type="speaker">
            Anf. 189 TOMAS ENEROTH (s) replik:
          </note>
          <note>
            Fru talman! Till skillnad från Erling Wälivaara tänker jag svara
            på frågorna. På den sista frågan svarar jag nej. Jag tycker att
            det är bra att det pågår en översyn inom Regeringskansliet om
            detta så att vi får möjligheter att utreda om det ska vara studiestöd
            även för dessa grupper.
          </note>
          <note>
            När det gäller klargörandet om finansieringen blir jag faktiskt
            inte klokare av det Erling Wälivaara säger. Om man fr.o.m. den
            1 juli 2001 ska ge ett hundraprocentigt bidrag - jag läser direkt
            ur er text - och det ska vara studiemedel i stället för de nuvarande
            vuxentstudiestöden, förstår inte jag hur det ska kunna finansieras
            med besparingar på över 3 miljarder kronor i vuxenstudiestöd.
            Jag tror att det blir obegripligt för många som läser betänkandet
            hur kristdemokraterna har tänkt finansiera detta.
          </note>
          <note>
            Däremot noterar jag att Erling Wälivaara likt Anders Sjölund
            inte svarade på frågan hur 15 miljoner kronor mindre i anslag
            till CSN förbättrar servicen för studenterna. Det är beklagligt
            att kammaren inte får de här svaren. Men vi får väl se till att
            klämma fram dem vid ett senare tillfälle.
          </note>
          <note>
            Jag har fortfarande uppfattningen att vi behöver tillskjuta mer
            resurser till CSN. De behöver också förändra sin organisation
            och sitt arbetssätt för att möta nya grupper av studenter. Det
            gör vi genom att stärka och stödja myndigheten, inte genom att
            ta ifrån den de resurser man har i dag.
          </note>
          <note type="speaker">
            Anf. 190 LENNART DEGERLIDEN (fp) replik:
          </note>
          <note>
            Fru talman! Anledningen till att vi i Folkpartiet vill att det
            särskilda vuxenstudiestödet ska gå in i det allmänna studiestödssystemet
            är ju rättvisefrågorna.
          </note>
          <note>
            Det sade jag också i mitt anförande. Det är knepigt att man om
            man har gått och stämplat kan få 100 %, men om man har varit arbetslös
            omfattas man inte av det gamla stödet. Det är skälet.
          </note>
          <note>
            Vi har finansierat hela vårt system. Det är en omfördelning mellan
            60 % och 80 %. Det fanns särskilda skäl för det. Jag tycker att
            jag klargjorde det ganska bra i mitt anförande.
          </note>
          <note>
            När det sedan gäller tolvterminssystemet är det väl alldeles
            uppenbart att de tolkningar som har lagts fram är betydligt mer
            rigida än det som var aktuellt när själva systemet togs fram.
            Dessutom förbehåller vi oss rent allmänt rätten, även om ett system
            inte har trätt i kraft, att fortsätta att driva de frågor vi drev
            redan då. Det måste vara fullt möjligt.
          </note>
          <note>
            Men vi har finansierat systemet och är inte heller främmande
            för att när det här väl har kommit i gång kanske skaka fram några
            fler kronor, därför att vi i
          </note>
          <note>
            Folkpartiet liberalerna betraktar just studiestöd till studenter
            som oerhört viktigt.
          </note>
          <note type="speaker">
            Anf. 191 TOMAS ENEROTH (s) replik:
          </note>
          <note>
            Fru talman! Tack, Lennart Degerliden, för ett bra svar. Jag tycker
            att det känns bra att höra att Folkpartiet är berett att framgent
            göra satsningar på studiestödet. Under de senaste åren har man
            ändå ständigt förespråkat besparingar.
          </note>
          <note>
            Låt mig bara ta upp en sak. Det låter trevligt och bra när man
            säger att vi ska ha lika studiestöd för alla.
          </note>
          <note>
            Men om man tar bort det särskilda utbildningsbidraget - vi tar
            det som ett exempel - och säger att alla nu ska få studiemedel
            med 60 % bidragsdel säger man först och främst att man måste låna
            för att kunna genomföra studier och att alla måste göra det. Då
            vet vi, reservation ett, att det faktiskt finns väldigt många
            i det här samhället som är livrädda för att låna och därför avstår
            från studier.
          </note>
          <note>
            Vi vet också att ett inkomstbaserat studiestödssystem kan vara
            nog så viktigt för att rekrytera vissa grupper. All erfarenhet
            i samband med utvärdering av
          </note>
          <note>
            Kunskapslyftet visar på detta. Frågan är hur en nyligen arbetslös
            metallare ska kunna förmås att studera med 3 600 kr i månaden
            som bidrag.
          </note>
          <note>
            Här tror jag att det är viktigt att konstatera att det inte räcker
            att säga att alla ska ha ett 60-procentigt bidrag och att det
            är enhetligt och lika för alla. Vi har olika grundförutsättningar
            utifrån hur vårt tidigare liv har varit. Just därför har det i
            Kunskapslyftet varit angeläget att ha ett studiestöd som utgår
            från den standardsituation man har haft tidigare, ett inkomstbaserat
            studiestöd som det särskilda utbildningsbidraget har varit. Hade
            det inte funnits visar all forskning och alla erfarenheter från
            Kunskapslyftet på att många av de grupper som nu kom in i Kunskapslyftet
            inte hade haft den möjligheten eller vågat ta det steget, utan
            i stället riskerat att bli långtidsarbetslösa, utslagna och att
            nu inte vara tillgängliga på arbetsmarknaden.
          </note>
          <note type="speaker">
            Anf. 192 LENNART DEGERLIDEN (fp) replik:
          </note>
          <note>
            Fru talman! Nu har ju Kunskapslyftet varit i gång ett par år
            i alla fall. Framtidsvyn måste ändå vara att alla tror på det
            generella studiestödssystem som är beslutat och att man av den
            anledningen förstår hur det här är upplagt, finansierat och hur
            man jobbar med det.
          </note>
          <note>
            Jag tillhör dem som på 60-talet satt med i SFS styrelse och slogs
            med Olof Palme om studiestödssystemet. Jag ville öka det redan
            då. Jag fullföljer bara min egen tradition.
          </note>
          <note type="speaker">
            Anf. 193 TOMAS ENEROTH (s) replik:
          </note>
          <note>
            Fru talman! Tack för det! Jag hoppas verkligen att det finns
            fler i Folkpartiet liberalerna som fortsätter att arbeta och även
            att referera till Olof Palme. Det tycker jag känns tryggt att
            höra. Hoppas att det får genomslag i Folkpartiets studiestödspolitik
            framöver.
          </note>
          <note>
            Det vore ett välkommet tillskott till debatten i kammaren.
          </note>
          <note type="speaker">
            Anf. 194 GUNNAR GOUDE (mp):
          </note>
          <note>
            Fru talman! Miljöpartiet står bakom det studiemedelssystem som
            vi har antagit och finansieringen av det, som vi kommer att besluta
            om.
          </note>
          <note>
            Jag vill ändå göra några kommentarer, och det har kommit några
            frågor. Sofia Jonsson frågade t.ex.
          </note>
          <note>
            varför vi inte har fått igenom det som står i vårt partiprogram
            och hur lång tid det tar innan det kommer.
          </note>
          <note>
            Jag förmodar att hon tänker på det som vi har gemensamt med Vänstern,
            nämligen att vi vill ha ett studielönssystem.
          </note>
          <note>
            Skälet till att vi vill ha det är att vi har ett socialförsäkringssystem
            som är kopplat till lönearbete. Det är också en sak som vi diskuterar.
            Men om vi nu har det systemet ser vi en fördel med att man betraktar
            studier som arbete och har studielön. Det skulle lösa det problemet.
          </note>
          <note>
            I Miljöpartiet vill vi gärna se ett socialförsäkringssystem som
            inte är så hårt kopplat till lönearbete, utan har en grundtrygghet
            för alla. Vi vill ha en möjlighet för människor att välja att
            ta ett friår, som också skulle underlätta möjligheten att studera.
          </note>
          <note>
            Den här visionen vi har är naturligtvis inte möjlig att genomföra
            i år eller nästa år. Där är siktet långt fram. Att införa studielön
            i dagsläget skulle såvitt jag kan bedöma vara ekonomiskt fullständigt
            omöjligt, om man ska behålla systemet som det är för övrigt.
          </note>
          <note>
            Vi sade i valrörelsen också att vi när ekonomin så tillåter skulle
            arbeta för att få upp bidragsdelen till
          </note>
          <note>
            50 % av studiemedlen. Det är mycket dyrt att föra upp bidragsdelen.
            Det fanns inte ekonomiskt utrymme för detta. Den bedömningen gjorde
            vi också redan i valrörelsen. Vi har alltså inte lovat mer än
            vi har kunnat hålla.
          </note>
          <note>
            Fribeloppet ligger på 2 ½ basbelopp, ungefär
          </note>
          <note>
            92 000 kr. Det är samma sak där. Det är klart att jag lite slarvigt
            personligt kan säga att jag tycker att staten inte ska lägga sig
            i vad man gör, om man arbetar eller inte. Det är ju lätt att säga.
            Men när man sedan sitter i situationen att detta ska betalas och
            vägas mot andra utgifter och prioriteringar inom olika områden
            inser man kanske att borttagandet av fribeloppet inte är någonting
            som har en hög prioritet, om man tittar närmare på den grupp som
            i så fall skulle gynnas och sätter det mot andra behov som vi
            har t.ex. inom grundskola, gymnasium och på andra sätt.
          </note>
          <note>
            Det studiemedelssystem vi har nu är generöst. Det är bra att
            det är uppdelat i två nivåer. Det är bl.a. bra med tanke på den
            sociala snedrekryteringen. Det ger en möjlighet för dem som inte
            har en gymnasieutbildning i botten att starta upp med att tillgodogöra
            sig gymnasiestudierna först och sedan gå in i den andra delen
            av systemet. Då kan de läsa på en högskola och dessutom räkna
            av terminer vartefter de läser. Man har alltså en relativt generös
            möjlighet att läsa vidare.
          </note>
          <note>
            När det gäller CSN tycker jag att man är lite orättvis. Det var
            alltså så att CSN fick en väldigt snabbt växande uppgift när Kunskapslyftet
            genomfördes. Det var en väldig ökning av arbetsbördan där.
          </note>
          <note>
            Nu har man kommit en bra bit på väg. Man har fått en förstärkning
            i tilläggsbudgeten i år på 20 miljoner.
          </note>
          <note>
            Det finns alla skäl att tro att man nu kommer att komma till
            rätta med det här. Det gäller också det nya datasystem som man
            arbetar in. Det kommer att underlätta deras arbete.
          </note>
          <note>
            Jag vet inte riktigt vad Anders Sjölund representerade när han
            talade om att han representerar tiotusentals studenter som varit
            kritiska mot CSN. I stället hävdade han att man skulle utnyttja
            bankväsendet och ta lån där. Jag tror inte att de där tiotusentals
            studenterna skulle följa med honom till banken.
          </note>
          <note>
            När det gäller naprapathögskolan och kiropraktikhögskolan tycker
            jag väl att vi får dela på äran i utskottet. Det är många partier
            som har arbetat för att de studerande vid dessa högskolor skulle
            få studiemedel. Vi har också gemensamt fattat beslutet i utskottet.
            Jag märker att det är några som vill ta åt sig äran lite speciellt,
            och jag tror inte att det är en riktigt bra verklighetsbeskrivning.
          </note>
          <note>
            Vi står alltså bakom det här studiemedelssystemet och vi tror
            att det är ett bra steg framåt. Sedan ser vi också att det kommer
            att behöva kompletteras när det gäller vuxnas lärande, det livslånga
            lärandet. Det här är ett studiemedelssystem som har utformats
            som en förbättring av det studiemedelssystem som vi har för ordinära
            högskolestudier, skulle jag vilja säga. Det livslånga lärandet
            kommer däremot att kräva att man kompletterar systemet på olika
            sätt. Det kommer väl att dyka upp i kommande proposition.
          </note>
          <note type="speaker">
            Anf. 195 ERLING WÄLIVAARA (kd):
          </note>
          <note>
            Fru talman! Jag vill ställa en fråga till Gunnar
          </note>
          <note>
            Goude. Hur ställer sig Miljöpartiet till att återinföra det s.k.
            barntillägget i studiemedlen? Jag vet bl.a. att ett av Miljöpartiets
            språkrör har skrivit om detta i en motion för den här budgetperioden.
            Det skulle vara roligt att få höra Gunnar Goudes syn på det här
            och få ett klargörande av om ni står fast vid att barntillägget
            i studiestödet ska återinföras.
          </note>
          <note type="speaker">
            Anf. 196 GUNNAR GOUDE (mp):
          </note>
          <note>
            Fru talman! Jag tycker väl att Tomas Eneroth har givit en del
            av svaret. Det är alltså så att vi nu har fått en höjning av barnbidraget.
            Vi har också fått en sänkning av avgifterna i barnomsorgen. Det
            är ett steg i rätt riktning. Allting kostar pengar, och finansieringen
            av det här är en fråga som man måste ta hänsyn till.
          </note>
          <note>
            Jag tror också att det kan vara bra att man försöker få ett studiemedelssystem
            som är fritt från de sociala bitarna och sedan löser dem vid sidan
            av. Men det är en konstruktionsfråga som man kan diskutera vidare.
          </note>
          <note>
            Naturligtvis skulle jag gärna se att vi fick det här om det var
            gratis. Men jag tycker att man måste ha en finansiering. Det är
            en prioriteringsfråga, och där har vi inte kommit ända fram. Jag
            vågar inte, som Erling
          </note>
          <note>
            Wälivaara, säga att jag lägger fram det till 2002 för då behöver
            jag inte finansiera det.
          </note>
          <note type="speaker">
            Anf. 197 ERLING WÄLIVAARA (kd):
          </note>
          <note>
            Fru talman! Det är bra att barnbidraget är höjt.
          </note>
          <note>
            Kristdemokraterna har ingenting emot det, utan vi tycker att
            det är bra. Utbildningsminister Thomas
          </note>
          <note>
            Östros sade i dag att vi vill ha kvinnor in i forskningen. Många
            kvinnor får barn under sin högskoleutbildningstid och hoppar också
            av sina studier på grund av att deras möjlighet att få ersättning
            eller stöd när de får barn inte är tillgodosedd. Miljöpartiets
            språkrör
          </note>
          <note>
            Matz Hammarström har ju skrivit en motion där han vill återinföra
            barntillägget i studiemedlen. Jag tror att det är oerhört viktigt
            om vi vill få in fler kvinnor i forskningen, i högskolan, i den
            högre utbildningen och i arbetslivet att vi också tillgodoser
            deras möjlighet att studera.
          </note>
          <note type="speaker">
            Anf. 198 GUNNAR GOUDE (mp):
          </note>
          <note>
            Fru talman! Det är en angelägen fråga. Den berör de familjesociala
            frågorna, som vi är villiga att diskutera och där det finns problem
            som behöver lösas.
          </note>
          <note>
            Det är självklart. När det gäller kvinnors möjlighet att studera
            på jämställd grund återstår mycket att göra.
          </note>
          <note>
            Det finns en hel del som man kan göra via lagstiftning och regelverk.
            Det gäller meritvärdering, möjlighet att vara frånvarande från
            studier men ändå få komma in i systemet med full meritförteckning
            osv.
          </note>
          <note>
            Det har med det att göra. Det behöver ses över. Jag har inget
            enkelt svar på frågan nu. Det är en ekonomisk fråga, men det handlar
            också naturligtvis om en vilja att prioritera de här områdena.
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 13 december.)
          </note>
          <note>
            7 § Lag om järnvägssystemet för höghastighetståg
          </note>
          <note>
            Föredrogs trafikutskottets betänkande 2000/01:TU7
          </note>
          <note>
            Lag om järnvägssystemet för höghastighetståg (prop.
          </note>
          <note>
            2000/01:29).
          </note>
          <note>
            Talmannen konstaterade att ingen talare var anmäld.
          </note>
          <note>
            (Beslut skulle fattas den 13 december.)
          </note>
          <note>
            8 § Bordläggning
          </note>
          <note>
            Anmäldes och bordlades
          </note>
          <note>
            Proposition
          </note>
          <note>
            2000/01:50 Kreditupplysningslagen och dataskyddsdirektivet
          </note>
          <note>
            Skatteutskottets betänkanden
          </note>
          <note>
            2000/01:SkU7 Sänkt mervärdesskatt på tillträde till djurparker,
            m.m.
          </note>
          <note>
            2000/01:SkU8 Skattereduktion för utgifter för vissa anslutningar
            för data- och telekommunikationer
          </note>
          <note>
            2000/01:SkU9 Anpassningar på företagsskatteområdet till EG-fördraget,
            m.m.
          </note>
          <note>
            2000/01:SkU10 Inkomstskatteregler vid ändrad skattskyldighet
            till mervärdesskatt
          </note>
          <note>
            2000/01:SkU11 Vissa förmögenhets- och punktskattefrågor
          </note>
          <note>
            2000/01:SkU12 Kontroll av postförsändelser
          </note>
          <note>
            Näringsutskottets betänkanden
          </note>
          <note>
            2000/01:NU3 Utgiftsområde 21 Energi
          </note>
          <note>
            2000/01:NU1 Utgiftsområde 24 Näringsliv
          </note>
          <note>
            2000/01:NU5 Redogörelse för företag med statligt ägande
          </note>
          <note>
            Konstitutionsutskottets betänkande
          </note>
          <note>
            2000/01:KU8 Riksdagen och den statliga revisionen
          </note>
          <note>
            9 § Anmälan om interpellationer
          </note>
          <note>
            Anmäldes att följande interpellationer framställts
          </note>
          <note>
            den 12 december
          </note>
          <note>
            2000/01:179 av Margareta Cederfelt (m) till utbildningsminister
            Thomas Östros
          </note>
          <note>
            Negativ föreningsrätt
          </note>
          <note>
            2000/01:180 av Lennart Kollmats (fp) till kulturminister Marita
            Ulvskog
          </note>
          <note>
            Filmgranskningsärenden i kammarrätten
          </note>
          <note>
            Interpellationerna redovisas i bilaga som fogas till riksdagens
            snabbprotokoll tisdagen den 16 januari
          </note>
          <note>
            2001.
          </note>
          <note>
            10 § Anmälan om frågor för skriftliga svar
          </note>
          <note>
            Anmäldes att följande frågor för skriftliga svar framställts
          </note>
          <note>
            den 11 december
          </note>
          <note>
            2000/01:416 av Inga Berggren (m) till statsrådet
          </note>
          <note>
            Ingela Thalén
          </note>
          <note>
            Rehabiliteringskostnader
          </note>
          <note>
            2000/01:417 av Inga Berggren (m) till statsrådet
          </note>
          <note>
            Ingela Thalén
          </note>
          <note>
            Sjuklönekostnader
          </note>
          <note>
            2000/01:418 av Marietta de Pourbaix-Lundin (m) till miljöminister
            Kjell Larsson
          </note>
          <note>
            Valfångst
          </note>
          <note>
            2000/01:419 av Chatrine Pålsson (kd) till statsrådet
          </note>
          <note>
            Maj-Inger Klingvall
          </note>
          <note>
            Uppehållstillstånd till följd av sjukdom
          </note>
          <note>
            2000/01:420 av Mikael Oscarsson (kd) till justitieminister Thomas
            Bodström
          </note>
          <note>
            Raoul Wallenbergs dag
          </note>
          <note>
            2000/01:421 av Ewa Larsson (mp) till justitieminister
          </note>
          <note>
            Thomas Bodström
          </note>
          <note>
            Skydd för kvinnor
          </note>
          <note>
            2000/01:422 av Rolf Gunnarsson (m) till näringsminister Björn
            Rosengren
          </note>
          <note>
            Riksväg 70 Västmanland-Dalarna
          </note>
          <note>
            den 12 december
          </note>
          <note>
            2000/01:423 av Sten Tolgfors (m) till statsrådet Ingegerd Wärnersson
          </note>
          <note>
            Funktionshindrades barns skola
          </note>
          <note>
            2000/01:424 av Sten Tolgfors (m) till statsrådet Ingegerd Wärnersson
          </note>
          <note>
            Ekeskolans specialskola
          </note>
          <note>
            2000/01:425 av Sten Tolgfors (m) till statsrådet Ingegerd Wärnersson
          </note>
          <note>
            Skolsituationen för barn med funktionshinder
          </note>
          <note>
            2000/01:426 av Sten Tolgfors (m) till statsrådet Ingegerd Wärnersson
          </note>
          <note>
            Kortidsplacering av barn vid Ekeskolan
          </note>
          <note>
            2000/01:427 av Sten Tolgfors (m) till statsrådet Ingegerd Wärnersson
          </note>
          <note>
            Söktrycket till Ekeskolan
          </note>
          <note>
            2000/01:428 av Gun Hellsvik (m) till justitieminister
          </note>
          <note>
            Thomas Bodström
          </note>
          <note>
            Ungdomskriminalitet
          </note>
          <note>
            2000/01:429 av Rolf Gunnarsson (m) till justitieminister Thomas
            Bodström
          </note>
          <note>
            Situationen vid polisen i Borlänge
          </note>
          <note>
            2000/01:430 av Rolf Gunnarsson (m) till näringsminister Björn
            Rosengren
          </note>
          <note>
            Luftfartsverkets nya avgiftstariff
          </note>
          <note>
            2000/01:431 av Claes-Göran Brandin (s) till socialminister Lars
            Engqvist
          </note>
          <note>
            Kronofogdemyndighetens undersökningsregister
          </note>
          <note>
            Frågorna redovisas i bilaga som fogas till riksdagens snabbprotokoll
            tisdagen den 16 januari 2001.
          </note>
          <note>
            11 § Anmälan om skriftliga svar på frågor
          </note>
          <note>
            Anmäldes att skriftliga svar på följande frågor inkommit
          </note>
          <note>
            den 12 december
          </note>
          <note>
            2000/01:342 av Sten Tolgfors (m) till statsrådet Ingegerd Wärnersson
          </note>
          <note>
            Mobbning
          </note>
          <note>
            2000/01:371 av Laila Bjurling (s) till statsrådet Ingegerd Wärnersson
          </note>
          <note>
            Register över skolor
          </note>
          <note>
            2000/01:388 av Lena Sandlin-Hedman (s) till statsrådet Mona Sahlin
          </note>
          <note>
            Svenska för invandrare
          </note>
          <note>
            Svaren redovisas i bilaga som fogas till riksdagens snabbprotokoll
            tisdagen den 16 januari 2001.
          </note>
          <note>
            12 § Kammaren åtskildes kl. 22.27.
          </note>
          <note>
            Förhandlingarna leddes av andre vice talmannen från sammanträdets
            början t.o.m. 6 § anf. 14 (delvis), av förste vice talmannen därefter
            till ajourneringen kl. 11.43, av tredje vice talmannen därefter
            t.o.m. anf. 90 (delvis), av talmannen därefter till ajourneringen
            kl. 16.25, av andre vice talmannen därefter t.o.m. anf. 136 (delvis),
            av tredje vice talmannen därefter t.o.m. anf. 184 (delvis) och
            av talmannen därefter till sammanträdets slut.
          </note>
        </div>
      </body>
    </text>
  </TEI>
</teiCorpus>
