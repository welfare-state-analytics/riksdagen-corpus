<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 200001</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 200001</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200001--25</head>
          <docDate when="2000-11-10">2000-11-10</docDate>
        </div>
      </front>
      <body>
        <div>
          <note>
            Det justerade protokollet beräknas utkomma om 3 veckor
          </note>
          <note>
            Protokoll
          </note>
          <note>
            2000/01:25
          </note>
          <note>
            --------------------------------------------------------------------------------
          </note>
          <note>
            1 § Aktuell debatt: Hur demokratin lokalt ska kunna stärkas
          </note>
          <note type="speaker">
            Anf. 1 ÅSA TORSTENSSON (c):
          </note>
          <note>
            Fru talman! Det är lätt att förfäras över människors trötthet
            inför politik, inför avhopp och misstro.
          </note>
          <note>
            Men det är ännu lättare att förfäras när man ser till orsakerna,
            att det inte är människorna det är fel på, utan på hur vi folkvalda
            hanterar demokratin.
          </note>
          <note>
            Vi kan inte längre låta den allvarliga utveckling som pågår i
            Sverige fortsätta. Valdeltagandet sjunker, och alltfler förtroendevalda
            i kommunerna väljer att hoppa av. Inför en sådan utveckling kan
            vi inte blunda för vårt ansvar. Demokratin har reducerats till
            leverantör av service och nyttigheter. Och när det inte längre
            går, när servicedemokratin inte längre kan leverera, är det naturligt
            att misstron och tröttheten ökar.
          </note>
          <note>
            Samtidigt som det är uppenbart att lösningen måste ligga i att
            återupprätta förtroenderollen, att stärka den lokala makten och
            delaktigheten, väljer regeringen en annan väg. Målet verkar vara
            att helt stoppa det kommunala självstyret. Härska, kontrollera,
            reglera och straffa verkar vara regeringens, Miljöpartiets och
            Vänsterns linje. Lyd och verkställ, är retoriken.
          </note>
          <note>
            Det saknas verkligen inte exempel:
          </note>
          <note>
            · lag om kommunala bostadsförmedlingar,
          </note>
          <note>
            · öronmärkta pengar till skolan,
          </note>
          <note>
            · bibliotekslagen,
          </note>
          <note>
            · privatiseringar av vårdinrättningar ska hindras,
          </note>
          <note>
            · sänkta statsbidrag om man säljer bostadsbolag,
          </note>
          <note>
            · sänkta statsbidrag om man sänker skatter,
          </note>
          <note>
            · förslaget om maxtaxa i barnomsorgen.
          </note>
          <note>
            Det är alltså en oerhört angelägen debatt vi har i dag. En debatt
            där frågorna har hopats under lång tid, men belönats med få svar.
            Det är nu hög tid för tydliga svar från demokratiministern.
          </note>
          <note type="speaker">
            Anf. 2 Statsrådet BRITTA LEJON (s):
          </note>
          <note>
            Fru talman och ledamöter av Sveriges riksdag!
          </note>
          <note>
            Jag vill till att börja med tacka Agne Hansson och
          </note>
          <note>
            Centerpartiet för att ha tagit initiativet till den här debatten.
            Det är mycket viktigt att vi noga överväger, diskuterar och finner
            lösningar på hur demokratin lokalt ska kunna stärkas.
          </note>
          <note>
            Ett övergripande mål för regeringens demokratipolitik är att
            underlätta för människor att aktivt delta i demokratin. Att vitalisera
            den lokala demokratin är helt avgörande för att vi ska uppnå det
            målet, framför allt därför att den lokala nivån är mest påtaglig
            i medborgarnas vardag.
          </note>
          <note>
            Jag vill särskilt underlätta för medborgare att vara lokalt förtroendevalda.
            Därför har jag också allvarligt oroats av det faktum att runt
            var tionde fullmäktigeledamot har lämnat sitt uppdrag sedan förra
            valet. Det är också med allvar jag noterar att avhoppen är särskilt
            många bland våra unga förtroendevalda och bland kvinnor.
          </note>
          <note>
            Valdeltagandet minskar. Då talar jag inte främst om deltagandet
            i allmänna val i riket som helhet, som har minskar från ca 90
            % till ca 80 %. Jag talar om det faktum att i vissa kommundelar
            och i vissa bostadsområden är valdeltagandet långt under 50 %.
          </note>
          <note>
            När det är som värst är det under 30 %.
          </note>
          <note>
            Detta speglar klassklyftor och utanförskap i Sverige år 2000.
            Samtidigt ökar misstron mot de folkvalda institutionerna och mot
            oss som är politiker. Vi ser också att alltmer av expert- och
            tjänstemannavälde breder ut sig på demokratins och de folkvaldas
            bekostnad.
          </note>
          <note>
            För att vända utvecklingen och fördjupa folkstyret tillsatte
            regeringen Demokratiutredningen. Vi har också initierat utvecklingsarbetet
            Tid för demokrati med ett stort rådslag kring Demokratiutredningens
            slutbetänkande, ett firande av 80-årsjubileet av den allmänna
            rösträttens införande och tillfört ekonomiska medel för demokratiutveckling.
          </note>
          <note>
            Min ambition är att presentera ett antal åtgärder i en demokratiproposition
            nästa höst. Förslagen ska bl.a. baseras på remissutfallet av Demokratiutredningen,
            tre olika grundlagsutredningar samt Kommundemokratikommitténs
            arbete.
          </note>
          <note>
            Det är särskilt roligt att se det stora intresse som finns runtom
            i landet för demokratiutveckling, inte minst på lokal nivå. I
            de över 400 ansökningarna om medel för demokratiutveckling som
            har kommit in till
          </note>
          <note>
            Justitiedepartementet går det att läsa om ett stort engagemang,
            om politisk vilja och ambition att fördjupa demokratiarbetet.
            Att stimulera och ta till vara detta brinnande engagemang ser
            jag som helt avgörande för den svenska demokratins framtid.
          </note>
          <note>
            Jag vill också, innan jag går in på problemen på detta område,
            påminna om några glädjande siffror.
          </note>
          <note>
            Det är många, nästintill 60 %, som säger att de kan tänka sig
            att vara medlemmar och aktiva i ett politiskt parti. Det tycker
            jag är höga siffror som bådar gott.
          </note>
          <note>
            Det finns också mycket annat som pekar i positiv riktning. Svenska
            folket är starka anhängare av demokratin som samhällssystem. Nazisternas
            och antidemokraternas attacker mot demokratins försvarare har
            lett till att stödet för demokratin stärkts. Avskyn för deras
            illdåd har fått människor att gå samman.
          </note>
          <note>
            Låt oss också glädjas över att svenska folket är minst lika aktivt
            som tidigare i någon form av ideellt arbete. Lite drygt hälften
            av svenskarna är med i någon förening, och intresset för samhällsfrågor
            är i dag mycket stort. Men visst finns det också skäl till oro.
          </note>
          <note>
            Demokratiutredningen konstaterar att politikerrollen genom omorganisationer
            och besparingspolitik i kommuner och landsting har förändrats.
            Fritidspolitikerna har förlorat makt till chefstjänstemän och
            yrkespolitiker.
          </note>
          <note>
            Det är alltså snarare maktkoncentrationen i kommunhus och partiorganisationer
            lokalt som leder till att nämndledamöter och fullmäktigesuppleanter
            finner sina beslutsbefogenheter begränsade, inte något slags maktkoncentration
            till staten.
          </note>
          <note>
            Framför allt Kommunala förnyelsekommittén ger stöd för det här
            synsättet. "Heltidspolitikerna fick ett för stort inflytande"
            ansåg fritidspolitikerna i de undersökningar som kommittén beställde.
          </note>
          <note>
            Jag delar alltså inte den analys som säger att det skulle vara
            ett beskuret eller detaljreglerat kommunalt självstyre som föranleder
            förtroendevalda att lämna sina uppdrag. Jag känner inte till några
            undersökningar som visar på ett sådant samband, vilket man kunde
            förledas att tro om man enbart läste Svenska Dagbladets ledarsida.
          </note>
          <note>
            En mycket vanlig orsak däremot är att många, särskilt unga, lämnar
            sina uppdrag för att flytta till en annan ort. Det är inte förvånande
            att yngre människor under så pass lång tid som fyra år kanske
            väljer att avgå från ett uppdrag för att studera på en annan ort.
          </note>
          <note>
            Om syftet med den här debatten är som angivet, att diskutera
            hur demokratin lokalt ska kunna stärkas, är det alltså inte mot
            självstyrelsefrågor som jag egentligen vill rikta mitt fokus.
            Likväl måste jag bemöta den ideologiska kritiken i självstyrelsefrågan.
          </note>
          <note>
            Jag håller helt enkelt inte med de debattörer som påstår att
            självstyret successivt gröps ur av en socialdemokratisk regering.
          </note>
          <note>
            Det kommunala självstyret i Sverige är bland de starkaste i världen.
            Ett starkt kommunalt självstyre har alltid varit, är och kommer
            alltid att vara en viktig fråga för socialdemokratin. Sveriges
            kommuner är direktvalda, har egen beskattningsrätt och ansvar
            för så gott som samtliga välfärdsverksamheter.
          </note>
          <note>
            Den lokala demokratin och självstyret är helt enkelt en omistlig
            del av folkstyret i Sverige. Detta kommer till uttryck redan i
            regeringsformens första paragraf, som stadgar att folkstyret förverkligas
            bl.a.
          </note>
          <note>
            genom kommunalt självstyre. Under 1990-talet har dessutom kommunernas
            frihet ökat mycket markant.
          </note>
          <note>
            Låt oss bara påminna oss om det faktum att det var en socialdemokratisk
            regering som presenterade förslaget till ny kommunallag år 1991.
            Det är en lag som har gett kommuner och landsting en mycket stor
            organisatorisk frihet.
          </note>
          <note>
            År 1993 beslutade riksdagen att ersätta flertalet av de specialdestinerade
            statsbidragen med ett generellt bidrag till kommuner och landsting.
            Det utbetalas lika i kronor per invånare till kommuner och landsting,
            och det innebär att man från kommunalt håll i mycket hög grad
            själv får besluta om inriktningen på sina budgetar. Vi har också
            det nya utjämningssystemet för kommuner och landsting som gäller
            från 1996.
          </note>
          <note>
            Sammantaget ger statsbidrags- och utjämningssystemet alla de
            enskilda kommunerna och landstingen stora möjligheter att anpassa
            sin verksamhet efter lokala behov, och att själva prioritera mellan
            olika verksamheter. Det gäller alla kommuner - inte bara de rika.
          </note>
          <note>
            Problemet för den lokala demokratin är inte ett alltför begränsat
            kommunalt självstyre. Jag anser att vi har mycket större anledning
            att fokusera på de svårigheter som de lokalt förtroendevalda har
            att utöva sitt värv, och de svårigheter medborgarna har att få
            insyn och möjligheter att påverka. Det är därför som jag har tillsatt
            Kommundemokratikommittén, som bl.a. ska föreslå åtgärder som ökar
            människors möjligheter till insyn och deltagande i den kommunala
            demokratin. Den ska också föreslå åtgärder som ska stärka den
            kommunala representativa demokratins funktionssätt och former,
            såsom åtgärder som kan stärka fullmäktiges ställning och åtgärder
            som kan stärka den medborgerliga insynen i kommunalt delägda företag,
            i kommunala entreprenader och i andra alternativa drifts- och
            samverkansformer.
          </note>
          <note>
            Kommittén ska också föreslå åtgärder som kan underlätta för förtroendevalda,
            förbättra arbetsförhållandena och undvika förtida avhopp.
          </note>
          <note>
            Ett annat demokratiproblem som jag vill nämna är den konfrontationspolitik
            som förs i en del kommuner. Låt mig ta ett exempel. Nu genomförs
            i Stockholms läns landsting mycket stora förändringar av sjukvården.
            På några år ska sjukvård för 10 miljarder kronor konkurrensutsättas
            och upphandlas. Demokratin ger självfallet de ansvariga i den
            moderatledda majoriteten all rätt att genomföra detta högriskprojekt
            med den gemensamma vården och skattebetalarnas pengar. Men det
            finns ett demokratiskt dilemma.
          </note>
          <note>
            Upphandlingarna kommer inte att hinna genomföras före nästa val,
            utan de kommer att bakbinda även den majoritet som framröstas
            i nästa val. Avtalstiden blir troligen minst fem år - längre än
            en mandatperiod.
          </note>
          <note>
            Vad högermajoriteten i Stockholms läns landsting alltså sysslar
            med är att göra nästa landstingsval näst intill meningslöst. Om
            något beskär det lokala självstyret och demokratin i vårt land
            så är det när medborgarnas val till de kommunala församlingarna
            görs verkningslösa.
          </note>
          <note>
            Traditionellt har kommunerna präglats av en politisk samsyn kring
            kärnverksamheten. I frågor av stor och långsiktig betydelse för
            kommunerna har en bred majoritet över blockgränserna eftersträvats.
            I dag ser vi mycket långtgående utförsäljningar av kärnverksamheter
            och kommunala tillgångar. I takt med att alltmer av kommunal verksamhet
            upphandlas aktualiseras frågor om avtalsvillkor och avtalsperioder
            i förhållande till mandatperiodens längd. I stället för konsensus
            har vi fått alltmer av konfrontation.
          </note>
          <note>
            Sverige är en nation. Sveriges demokrati bygger på folksuveränitetsprincipen.
            Den svenska folkstyrelsen förverkligas genom ett representativt
            och parlamentariskt statsskick och genom kommunal självstyrelse.
          </note>
          <note>
            Med andra ord så finns det, och måste också finnas, gränser för
            det kommunala självstyret. Det är en ständigt pågående balansakt
            att väga nationella intressen mot självstyrelseprincipen. Demokrati
            är inget enkelt statsskick utan inneboende konflikter. Tvärtom
            kräver demokrati ständiga avvägningar mellan, och lyhördhet för,
            de mängder av olika behov, intressen och åsikter som vi människor
            har.
          </note>
          <note>
            Även denna kammare har sin demokratiska funktion. Ibland glöms
            det bort i debatten om det kommunala självstyret. Ni folkvalda
            ledamöter i riksdagen är den moderna demokratins hjärta. Riksdagen
            sätter ramarna för det kommunala självstyret. Det är så det ska
            vara av demokratiska skäl. Tack för ordet!
          </note>
          <note type="speaker">
            Anf. 3 ÅSA TORSTENSSON (c):
          </note>
          <note>
            Fru talman! Den för medborgarna viktigaste arenan för den representativa
            demokratin är utan tvekan kommunen. Det är där beslut avseende
            skola, daghem, äldreomsorg, boendeplanering och mycket annat bör,
            ska och måste fattas. Mot den bakgrunden är det särskilt angeläget
            att stärka formerna för deltagande och inflytande just i kommunen.
          </note>
          <note>
            Men, fru talman, att beslut delegeras till en kommunal nivå innebär
            inte att besluten alltid måste fattas där. Besluten kan också
            fattas direkt av den som berörs. Exempel på detta är brukarstyrelser
            vid skolor och daghem eller brukarråd i primärvården. Det måste
            bli möjligt för människan att bilda självförvaltningsorgan. Stärkta
            möjligheter till självförvaltning måste förenas med större möjligheter
            att också påverka och delta i det politiska beslutsfattandet.
            Vi måste på alla sätt ta till vara just det lokala kunnandet.
          </note>
          <note>
            Fru talman! Denna debatt är en produkt av illavarslande signaler,
            som blir mer och mer frekventa.
          </note>
          <note>
            Det är dags att se helheten i regeringens försök att, trots vad
            demokratiministern säger i talarstolen, inrikta sig på att göra
            allt för att underminera lokala initiativ. Regeringen undviker
            att stödja de lokala prioriteringarna och stärka det lokala ansvaret.
            Man misstror människors möjlighet och förmåga att ta eget ansvar
            tillsammans eller utav egen styrka. Här går alltså en klar och
            tydlig ideologisk skiljelinje mellan
          </note>
          <note>
            Centerpartiet och Socialdemokraterna.
          </note>
          <note>
            I dag lever den lokala demokratin på nåder av regering och riksdag.
            Den nuvarande socialdemokratiska regeringen tvekar inte att utnyttja
            detta faktum för att uppifrån styra kommunerna så snart utvecklingen
            på någon punkt går den emot. Sjunkande valdeltagande och många
            människors känsla av utanförskap undergräver demokratin. Det som
            förvånar mest i detta är att regeringen faktiskt har en ovilja
            att i konkret handlande göra någonting åt denna negativa trend.
          </note>
          <note>
            Den politiska majoriteten i riksdagen ser ofta sina egna politiska
            mål som överordnade det som kan ske i kommuner. Den kringgärdar
            därmed det kommunala självstyret med fler lagar och ständigt nya
            bestämmelser i stället för att förlita sig på de lokala valresultaten.
            I all sin nit att driva igenom den egna politiken lägger man fram
            förslag som t.o.m. de egna KU-
          </note>
          <note>
            ledamöterna har svårt att svälja eftersom de anser att förslagen
            urholkar den lokala demokratin.
          </note>
          <note>
            Fru talman! Det är dock inte förslagen som saknas, utan det som
            saknas är den politiska viljan. Regeringen, Miljöpartiet och Vänstern
            ordar gärna om vikten av ökad demokrati, men driver sedan igenom
            förslag som är raka motsatsen. De direktdemokratiska inslagen
            i kommunerna måste stärkas. Olikhet är bra.
          </note>
          <note>
            Bejaka experimentlust hos kommunerna och deras invånare!
          </note>
          <note>
            Fru talman! Låt mig nämna några av de förslag som Centerpartiet
            lagt fram i riksdagen under det senaste året.
          </note>
          <note>
            Vi har krävt att vi måste synliggöra de kommunala frågorna genom
            skilda valdagar.
          </note>
          <note>
            Vi har krävt att det måste bli lättare att genomdriva kommunala
            folkomröstningar.
          </note>
          <note>
            Vi har krävt en rätt för medborgare att väcka initiativ.
          </note>
          <note>
            Vi har krävt ökade möjligheter till delningar av kommunerna.
          </note>
          <note>
            Vi har krävt, och Socialdemokraterna har varit emot. Så har det
            varit i betänkande efter betänkande och i debatt efter debatt.
            Jag betvivlar inte demokratiministerns uppriktighet och den goda
            viljan att stärka det lokala självstyret. Men problemet är att
            demokratiministern arbetar för ett parti och en regering som prioriterar
            helt andra saker. Man tillsätter en ambitiös demokratiminister,
            men varje gång statsministern uttalar sig så beskärs demokratiministerns
            mandat.
          </note>
          <note>
            Fru talman! Grunden för en stark lokal demokrati är starka och
            självständiga kommuner. Det är förslag som krävs för att återupprätta
            självstyrelse som vi nu behöver.
          </note>
          <note>
            Därför, fru talman, behövs det ett starkare skydd för kommunerna
            i regeringsformen. Skyddet mot tillfälliga majoriteter i kommunfullmäktige,
            som regeringen är så rädd för, bör ligga i ökade inslag av direktdemokrati
            och inte i centralstyrning och statligt översitteri.
          </note>
          <note>
            Fru talman! I stället för att kräva två tredjedels majoritet
            i kommunerna borde det vara två tredjedels majoritet i riksdagen
            för att kunna gå förbi det kommunala självstyret. Först då kan
            man nämligen börja tala om nationellt intresse, till skillnad
            från partiintressen.
          </note>
          <note>
            Det måste också bli möjligt för kommunerna att utmana statlig
            styrning i domstol.
          </note>
          <note>
            Som sagt, fru talman, så finns förslagen. Men finns den politiska
            viljan och det politiska modet?
          </note>
          <note type="speaker">
            Anf. 4 FREDRIK REINFELDT (m):
          </note>
          <note>
            Fru talman! När den lokala demokratin ska diskuteras tycker jag
            att det är viktigt att göra det utifrån två perspektiv, dels från
            väljarnas och medborgarnas perspektiv, dels, och först senare,
            utifrån de förtroendevaldas.
          </note>
          <note>
            Man finner då att Sverige står i en brytningstid när det gäller
            ansvarsuppdelningen mellan politikens institutioner och människorna
            själva. Vår privata beslutssfär har utökats trots att inte skatterna
            har sänkts. Det handlar alltså om en villkorad frihet. Omfattande
            avregleringar, det nya pensionssystemet och valfrihetsreformer
            i främst borgerligt styrda kommuner och landsting har ökat mängden
            vardagsbeslut som människorna i Sverige i dag kan styra över själva.
            De verkligt viktiga besluten om vilken skola mina barn ska gå
            i, hur delar av mina pensionspengar ska förvaltas och hur hushållsekonomin
            ska gå ihop när jag kan få välja elbolag och telefonbolag har
            utökat vardagsmakten.
          </note>
          <note>
            Den utökade valfriheten är nu en av Vänsterns viktigaste ideologiska
            måltavlor. Rätten att välja beskrivs som onödig, arbetsam och
            t.o.m. farlig.
          </note>
          <note>
            Unga aktivister bränner pensionsvalsblanketter, och röda majoriteter
            bekämpar än i denna dag mångfalden i kommun och landsting. Sverige
            delas upp i ett Sverige under socialdemokratisk ledning utan alternativ
            och med fortsatt ideologisk likriktning som främsta drivkraft
            och ett annat Sverige i och omkring våra större städer och på
            universitets- och tillväxtorter där politiken byggs på en tilltro
            till medborgarnas rätt och förmåga att styra över sina egna liv.
          </note>
          <note>
            Det är om detta som dagens debatt handlar. Den förs mellan dem
            som sätter systemen före människan och dem som i stället har människors
            önskemål som utgångspunkt för hur systemen ska utformas. Den rödgröna
            majoriteten i Sveriges riksdag bedriver en klappjakt på människors
            rätt att få bestämma mer.
          </note>
          <note>
            Det är därför som denna majoritet har försvårat möjligheterna
            att omvandla sin hyresrätt till bostadsrätt.
          </note>
          <note>
            Det är därför denna majoritet inrättat ett utjämningssystem mellan
            kommuner i Sverige som syftar till att i princip alla kommuner
            ska ha samma skattesats. Det är därför denna majoritet förnekar
            alla elever i Sverige rätten att välja en egen skola. Det är därför
            denna majoritet förnekar patienter i Sverige att få välja sin
            egen sjukvård.
          </note>
          <note>
            Det andra perspektivet handlar om politikens egen värld, varför
            några av oss har valt att engagera oss politiskt och vilken politisk
            nivå som ska få besluta vad. I 10-15 år har nu rapporterats om
            demokratins och partiernas kris. Människor både inom och utanför
            partierna upplever att eget engagemang inte räknas och att strukturerna
            är föråldrade och toppstyrda.
          </note>
          <note>
            Partiernas och demokratins kris är en fråga om maktens förskjutning
            och koncentration, och då inte bara lokalt utan väl så mycket
            från lokal till statlig nivå.
          </note>
          <note>
            Att det är makt som det handlar om har nästan gått hela demokratidebatten
            förbi. Den enkla frågan är ju varför någon väljer att kandidera
            till kommunfullmäktige. Svaret är nästan alltid för att kunna
            påverka och rätta till något som upplevs som fel. Och vad är nästan
            alltid känslan när man frågar dem några år senare hur det har
            varit i politiken? Jo, att det var meningslöst, att det inte gick
            att påverka och att man inte nådde fram. Makten sitter hos några
            få.
          </note>
          <note>
            Det lokala självbestämmandet är inskrivet i grundlagen och ett
            uttryck för ett av demokratins viktigaste fundament, nämligen
            maktuppdelningen mellan olika politiska nivåer. Det utgår från
            en strävan till närhet. Det som ligger närmast människorna i vardagen
            ska beslutas lokalt. Så var det tänkt, och så har det också varit.
          </note>
          <note>
            Nu tycker Göran Persson att det har gått för långt.
          </note>
          <note>
            Han har därför inlett en nycentralisering av Sverige som väldigt
            mycket liknar de strävanden som kungar i den svenska historien
            har haft. Men Britta Lejon har ingenting sett och ingenting hört.
            Det ska först utredas meddelar demokratiministern. Sedan berättar
            hon om de stora problem som leder till att man fattar beslut som
            socialdemokrater inte gillar. Då kommer socialdemokratins stora
            popord de senaste 7-8 åren, nämligen konfrontationspolitik - politik
            som vi inte håller med om. Konfrontation. Det är ju hela demokratins
            idé att vi tycker olika. När någon annan inte tycker som vi är
            det konfrontation, men när vi får igenom beslut som vi håller
            med om är vi alla överens. Det är mycket märkligt.
          </note>
          <note>
            Låt mig ta fyra korta exempel.
          </note>
          <note>
            Det inomkommunala utjämningssystemet tar bort möjligheterna att
            attrahera människor med låg kommunalskatt. Det är alltså syftet.
            Det är inte så att det bara gör att nästa val är verkningslöst
            utan att varje val blir verkningslöst. På det sättet har man styrt
            vilka skattesatser som får tas ut lokalt i Sverige.
          </note>
          <note>
            Stopplagstiftningen vad avser den kommunala allmännyttan ska
            tvinga borgerligt styrda kommuner att fortsätta äga stora kommunala
            bostadsbolag mot sin vilja.
          </note>
          <note>
            Stopplagstiftningen vad avser akutsjukhus är ett desperat försök
            att förbjuda utvecklingen av hela den svenska sjukvården, allt
            i syfte att tvinga kvar missnöjd personal hos dåliga offentliga
            arbetsgivare.
          </note>
          <note>
            Borttagande av skolpeng har ungefär samma verkan när det gäller
            möjligheten att välja skola.
          </note>
          <note>
            Frågan är hur detta kommer att påverka de flesta förtroendevalda
            medborgare som finns i Sverige, de som har uppdrag i kommuner
            och landsting.
          </note>
          <note>
            Min slutsats är att det ofta leder till en politikens kapitulation
            i kommuner och landsting. Det blir allt oftare så att när man
            stöter på lokalt förtroendevalda berättar de om sin maktlöshet,
            hur staten har tagit över och hur de själva inte längre kan påverka.
            Man ska inte underskatta det problemet. De många människorna som
            träffar förtroendevalda i Sverige får höra att det egentligen
            inte är de som har makten, det är någon annan. Det är mycket allvarligt
            för demokratin.
          </note>
          <note type="speaker">
            Anf. 5 KENNETH KVIST (v):
          </note>
          <note>
            Fru talman! Det här är egentligen en djupt ideologisk debatt.
            När jag hör de borgerliga företrädarna förstår jag varför. Man
            vill minska det man kallar politikens institutioners inflytande.
            Men vad är politikens institutioner annat än demokrati, dvs. att
            varje människas röst väger lika tungt? Det vill man ersätta med
            olika former av marknadsstyrning där marknadens idé ju faktiskt
            är att det är den ekonomiskt starkaste som når sina syften bäst.
            Detta är det ojämlika budskap som de borgerliga partierna här
            företräder.
          </note>
          <note>
            Centerpartiet har begärt dagens debatt om lokal demokrati därför
            att man kopplar ihop två företeelser.
          </note>
          <note>
            Den ena är allvarlig, nämligen att ett stort antal förtroendevalda
            i kommunala församlingar lämnat sina uppdrag. Den andra är att
            man hävdar att det kommunala självstyret kringgås och beskärs.
            Frågan är: Av vem?
          </note>
          <note>
            Man ger exempel på detta inom skolan, bostadspolitiken och akutsjukvården.
            Det handlar om förslag som ännu inte är genomförda. Men det är
            illa valda exempel i debattinbjudan, eftersom de ännu inte införts.
            Ingen kan ju ha avträtt sitt politiska uppdrag för något som ännu
            inte är genomfört.
          </note>
          <note>
            Förslagen måste också granskas, och det kommer att ske. Jag vill
            inte säga att varje enskildhet i dem är bra, men de är ju föranledda
            av de utförsäljningar, avknoppningar och den ekonomiska köp-och-sälj-lek
            som man bedriver med kommunal verksamhet och egendom i borgerliga
            kommuner. Förslagen är alltså inte inskränkningar i den kommunala
            självstyrelsen vilka som helst, utan de har - även om enskildheter
            i dem säkert kan diskuteras - som avsikt att förhindra att kommunal,
            dvs. gemensamt ägd och demokratiskt styrd, egendom och verksamhet
            undandras ett gemensamt demokratiskt ägande och beslutsfattande.
            Man kan säga att förslagen syftar till att dämpa högerpolitikens
            möjligheter att avskaffa kommunernas bestämmanderätt och därmed
            deras syfte att förminska demokratins inflytande. Utförsäljningar,
            ibland rena realisationer, minskar demokratins utrymme och den
            kommunala bestämmanderätten och därmed, de facto, kommunens självstyre
            eller demokrati.
          </note>
          <note>
            Vi är inte emot att man prövar och omprövar kommunal verksamhet,
            skapar alternativ och variationer. Men det är ju inte på grund
            av de här frågorna som folk lämnar sina uppdrag. Det är ett allvarligt
            problem att förtroendevalda lämnar politiken. Det är ingen ny
            företeelse. Det finns olika orsaker till detta.
          </note>
          <note>
            Klasskillnaderna som ökar är en. En del kan ligga i hur partierna
            arbetar, och där måste partierna naturligtvis självkritiskt granska
            sig själva. Det finns auktoritära gamla stelbenta strukturer som
            man måste göra upp med.
          </note>
          <note>
            En annan faktor ligger säkert i stressen i det moderna arbetslivet,
            där det är så mycket som ska hinnas med för människorna. Det gör
            det svårt inte minst för kvinnor eftersom vi ännu lever i ett
            så ojämställt samhälle.
          </note>
          <note>
            Men en orsak är faktiskt att den borgerliga politiken burit frukt.
            Enligt det borgerliga synsättet är människan kund på marknaden
            i stället för medborgare i samhället. När människorna visavi det
            offentliga får en kundroll, när de har att köpa eller inte köpa,
            när de blir kunder på vårdmarknaden, skolmarknaden, kulturmarknaden
            och pensionsmarknaden i stället för medborgare med rättigheter
            att hävda och skyldigheter att ställa upp urholkas faktiskt demokratin.
          </note>
          <note>
            Den borgerliga politiken går i sin kärna ut på att reducera det
            politiska uppdraget till denna marknadslek. Vi kan se det i de
            s.k. beställar- och utförarmodellerna där förvaltningschefer görs
            till produktionsdirektörer och de förtroendevaldas uppgift förminskas
            till att bli beställare utan att de därmed - och därmed demokratin
            - får inflytande över eller ansvar för den faktiska verksamheten.
            Sedan tvingas ofta förtroendevalda att ta på sig myndighetsrollen
            och försvara att de själva inte kan styra. Och då växer klyftan
            till medborgarna, och olusten för det politiska uppdraget ökar.
            Det är en annorlunda roll än den politiska förändrarroll som många
            har velat ha.
          </note>
          <note>
            Utförsäljningar, nedskärningar och marknadslek med den offentliga
            sektorn leder till krympning av demokratin och av vad de folkvalda
            och folket därmed får bestämma över. Det är viktigt att man tar
            till vara brukarnas och personalens erfarenheter och initiativ
            bättre. Men framför allt måste demokratin öppnas och stärkas och
            inte försvagas av bolagsbildning och annat, för det ökar verkligen
            inte de enskilda människornas möjligheter att påverka sina sociala
            rättigheter och sin sociala situation.
          </note>
          <note type="speaker">
            Anf. 6 INGVAR SVENSSON (kd):
          </note>
          <note>
            Fru talman! Finns det en lokal demokrati? Frågan kan förefalla
            retorisk, men den kan faktiskt ställas.
          </note>
          <note>
            Centerpartiet har begärt en debatt om den lokala demokratin mot
            bakgrund av att flera förtroendevalda har slutat att vara just
            förtroendevalda. Indirekt pekar
          </note>
          <note>
            Centerpartiet på att den undergrävda kommunala kompetensen skulle
            vara en bidragande orsak. Till det ska jag strax återkomma.
          </note>
          <note>
            Fru talman! Att vara fritidspolitiker är tufft i många avseenden.
            Utöver jobbet - oftast heltid - ska man också försöka åstadkomma
            ett fungerande familjeliv. Det kan ju inte uteslutas att man dessutom
            har andra intressen på fritiden utöver de politiska.
          </note>
          <note>
            Att vara politiker kräver över huvud taget en stor portion tålamod.
            Det kräver inte bara vishet utan också en speciell typ av vishet,
            nämligen envishet.
          </note>
          <note>
            Fråga mig, jag vet. Jag har arbetat politiskt i över 36
          </note>
          <note>
            år i ett parti som har varit hånat och utfryst under lång tid,
            ett verkligt underdog-parti. Det tog oss som bekant 27 år innan
            vi kristdemokrater tog oss in i riksdagen av egen kraft. För det
            krävs mycket tålamod och envishet.
          </note>
          <note>
            Man kan väl också utan att vara alltför kategorisk konstatera
            att det moderna samhällets livsstil knappast uppmuntrar dessa
            egenskaper av tålamod och envishet. Vid något tillfälle hörde
            jag Hans Bergström, DN:s förre chefredaktör, konstatera att vi
            har gått från ett textsamhälle till ett bildsamhälle. Textkulturen
            bygger på eftertanke, kritisk prövning, möjlighet till omläsning,
            viss distans och på att man också kan redovisa ett abstrakt innehåll.
            Bildkulturen bygger på känslointryck, hastiga impressioner som
            raskt försvinner, som inte kan kontrolleras igen och där det abstrakta
            inte kan bildsättas.
          </note>
          <note>
            Det här får följder. Vi får en nervösare politik med godtyckliga
            kast i vad som uppmärksammas.
          </note>
          <note>
            Långsiktigt ledarskap försvåras. Medborgare behandlas lätt som
            barn. Det svåra förvandlas till det enkla. Eftersom ingenting
            förklaras om målkonflikter och komplikationer uppstår ständiga
            besvikelser. Jag tror att det är effekten av den livsstil som
            uppstår i ett sådant samhälle som ligger bakom mycket av avhoppen
            från politiken.
          </note>
          <note>
            Fru talman! Sedan tror jag också att en del beror på vårt sätt
            att organisera vårt arbete. Vi människor vill ha närhet och mänsklig
            gemenskap. Samhällsvetaren Gunnar Adler-Karlsson har i DN lanserat
            idén om "familjism", dvs. att vi borde organisera allt mänskligt
            arbete i små gemenskaper med familjen som förebild. Det är, konstaterar
            han, i de små gemenskaperna som vi trivs och dessutom arbetar
            effektivt. De där tankegångarna borde vara ett memento för oss
            i de politiska partierna som sådana och givetvis också för hur
            vi organiserar den lokala demokratin. Utifrån det tror jag att
            det finns mycket utrymme för en hel del försöksverksamhet.
          </note>
          <note>
            Kan attackerna mot den kommunala självstyrelsen ha att göra med
            de avhopp som har diskuterats här tidigare? Nja, kanske påverkar
            de något, men effekterna är nog inte avgörande, åtminstone inte
            på kort sikt. Men inte desto mindre är de viktiga för den kommunala
            demokratin på längre sikt.
          </note>
          <note>
            Det finns en cynisk tänkare som har uttryckt sig så här: Envar
            har sin frihet så länge han inte använder den.
          </note>
          <note>
            Det är väl ungefär så regeringen tycks se på den lokala demokratin
            - ni får gärna ha er fulla frihet så länge ni inte använder den.
          </note>
          <note>
            Jag betraktar mig som en relativt balanserad politiker, och därför
            måste jag erkänna att det där var en överdrift. Men det är å andra
            sidan inte helt falskt.
          </note>
          <note>
            Under det senaste året har vi sett en sådan klåfingrighet från
            regeringen och dess stödpartier. Det har föranlett Lagrådet att
            ge ett antal kritiska synpunkter.
          </note>
          <note>
            Våren 1999 sade man t.ex. i en ganska ironisk kommentar: Någon
            innebörd måste dock den kommunala självstyrelsen ha.
          </note>
          <note>
            Enligt 1862 års kommunalförordningar inrättades de svenska kommunerna
            som ett slags lokala offentliga förvaltningsorgan i den nationella
            samhällsorganismen. Det fastslogs särskilt att kommunerna inte
            hade någon statsrättslig genuin juridisk kompetens som självstyrande
            politiska enheter. De fick sin kompetens genom delegering. Och
            så är det fortfarande.
          </note>
          <note>
            Grundlagen pekar ju ut den kommunala självstyrelsen som ett medel
            att förverkliga demokratin. Och det finns en viss frihet för kommunerna.
            Kommunerna kan fatta beslut. Men tycker regeringen och riksdagsmajoriteten
            att de är misshagliga kan man intervenera i den kommunala beslutskompetensen
            och inskränka beslutanderätten i olika avseenden. Det finns ett
            antal exempel på detta som har nämnts här tidigare, t.ex. akutsjukhus
            och bostadsförsörjning. De här förhållandena är inte acceptabla.
          </note>
          <note>
            En reell kommunal självstyrelse kräver en kraftfull rättslig
            kompetens för kommunerna. Då behövs också en reell lagprövningsrätt.
          </note>
          <note>
            Man kan tänka sig att fastställa den kommunala kompetensen i
            grundlagen. Det kan möjligen vara svårt att i en sådan lagstiftning
            få en tillräcklig spännvidd. Men här har jag en alternativ idé
            som for genom huvudet på mig i går. Det här problemet skulle man
            faktiskt kunna lösa genom att man skapade en särskild lagstiftning
            för den kommunala kompetensen, lik den som riksdagsordningen anger.
            I regeringsformens 8 kap. 16 § anges att beslut om riksdagsordningen
            kan fastställas på samma sätt som för grundlag eller genom en
            majoritet på tre fjärdedelar vid ett och samma beslutstillfälle.
            Det gäller huvudbestämmelserna, medan tilläggsbestämmelserna kan
            beslutas om genom enkel majoritet.
          </note>
          <note>
            En sådan kommunalordning av samma dignitet som riksdagsordningen
            skulle kunna vara en lösning för att bidra till att stärka intresset
            för det lokala demokratiska arbetet.
          </note>
          <note>
            Till slut skulle jag vilja säga till demokratiministern: Blanda
            inte ihop det här med konfrontation och ett demokratiskt dilemma.
            Om nu de ickesocialistiska partierna vill genomföra sin politik
            ska inte det framställas som ett demokratiskt dilemma.
          </note>
          <note>
            Det är väl kanske så att socialdemokraterna anser sina förslag
            som väl avvägda, så ett gott råd till demokratiministern är: Respektera
            dina politiska motståndares rätt att föra den politik de representerar.
            Däremot behöver man inte respektera själva politiken.
          </note>
          <note type="speaker">
            Anf. 7 HELENA BARGHOLTZ (fp):
          </note>
          <note>
            Fru talman! Varför vänder folket politiken ryggen? Varför förmår
            politiken locka och engagera bara ett fåtal?
          </note>
          <note>
            Det är viktiga frågor att ta upp för debatt. De är angelägna
            inte bara för oss som är politiskt engagerade.
          </note>
          <note>
            Det har ofta slagit mig att debattörer och journalister har en
            rätt grund syn på hur politiken utövas.
          </note>
          <note>
            Politik är för dessa vad som bedrivs i riksdagen. Och politiken
            här är förvisso viktig. Men väl så viktig är den politik som de
            allra flesta politiker ägnar sig åt som kommunalpolitiker eller
            landstingspolitiker på sin fritid.
          </note>
          <note>
            Många lever ett snärjigt liv. Att förena jobb, familj och politisk
            verksamhet med många möten och kontakter kräver mycket, ibland
            alltför mycket. Men det är inte bara tidsfrågan som är det stora
            problemet, tror jag. Min egen erfarenhet är att det har blivit
            ett mycket hårdare klimat i politiken. Det gäller inte politiker
            emellan - vi kan ha fina och trevliga kontakter över partigränserna
            - nej, problemet är att ofta bli ifrågasatt och kritiserad av
            "vanliga" människor och i medierna. De i och för sig nödvändiga
            besparingarna och omstruktureringarna i den offentliga sektorn
            gör vanligen inte politiker populära.
          </note>
          <note>
            Att börja sitt politiska arbete i kulturnämnden med att stänga
            ett omtyckt bibliotek för att spara pengar är mycket påfrestande,
            för att inte tala om att lägga ned en skola eller avveckla ett
            sjukhus. Är det då så konstigt att människor drar sig för att
            ge sig in i politiken när de tror sig riskera att få spott och
            spe? Man vill ju ägna sig åt politik för att åstadkomma någonting
            gott. Jag har mött partikamrater som i samband med nedläggning
            av ett sjukhus har fått frågan
          </note>
          <note>
            "Varför vill du göra oss så ont?" Vem orkar höra den kommentaren
            när man strävar efter den bästa lösningen? Mer garvade politiker
            lär sig att negativa opinionsstormar blåser över och att hotande
            förändringar kan leda till någonting positivt.
          </note>
          <note>
            Hur ska då fler vilja och orka ta på sig politiska förtroendeuppdrag?
            Detta är ju förutsättningen för en fungerande lokal demokrati.
            Jag har länge predikat behovet av att lyfta fram politikens guldkanter:
            glädjen och tillfredsställelsen som det politiska engagemanget
            ger. Fråga inte bara varför så många lämnar politiken! Fråga också
            varför så många stannar kvar trots alla uppoffringar! Det ekonomiska
            utbytet för fritidspolitiker är i allmänhet minimalt. Gäller det
            makt? Det är tveksamt. Mer handlar det om möjligheten att vara
            med om att påverka den miljö som man lever i. Engagemang ger i
            sig ofta stor tillfredsställelse. Också alla kontakter med människor
            i och utanför politiken ger mycket.
          </note>
          <note>
            Delaktighet och lokalt engagemang skänker stabilitet åt det demokratiska
            systemet som sådant.
          </note>
          <note>
            Hur kan då det lokala politiska engagemanget förnyas? Folkpartiets
            recept är följande.
          </note>
          <note>
            Inför skilda valdagar för valen till riksdag respektive kommuner,
            landsting och regioner! För detta förefaller det nu finnas en
            majoritet i riksdagen. Men jag vill gå ett steg längre och ser
            gärna att kommuner och landsting sinsemellan kunde gå till val
            vid skilda tidpunkter. Det skulle leda till verkligt lokala val.
            Låt då kommuner, regioner och landsting själva bestämma dagarna
            för sina val!
          </note>
          <note>
            Skapa en kompetenskatalog! I likhet med vad
          </note>
          <note>
            Folkpartiet och flera andra partier nu föreslår vad gäller relationerna
            mellan EU och dess medlemmar kunde man också tänka sig en modell
            med en särskild kompetenskatalog för maktfördelningen mellan nationell
            och lokal nivå.
          </note>
          <note>
            Renodla personvalet! Nu är det dags att ta steget fullt ut och
            renodla personvalsidén. Folkpartiet anser att spärren ska tas
            bort helt och hållet.
          </note>
          <note>
            Utveckla också e-demokratin! När de traditionella deltagarformerna
            möten, demonstrationer och namninsamlingar tappar mark krävs det
            nya metoder för att manifestera politiska åsikter och kanalisera
            politiskt engagemang. Den nya informationstekniken utnyttjas knappast
            alls i politiska sammanhang ännu.
          </note>
          <note>
            Informationstekniken kan inte ersätta de etablerade kanalerna,
            men den är ett mycket värdefullt komplement, inte minst när det
            gäller att locka nya grupper, särskilt ungdomar, till politiken.
          </note>
          <note>
            Avståndet mellan väljare och valda krymper. Det är t.ex. fullt
            möjligt att genomföra lokala opinionsmätningar inom ett visst
            område i en kommun för att ta reda på vad medborgarna tycker om
            en ny detaljplan. Folkpartiet välkomnar möjligheterna att mer
            direkt använda Internet som ett kommunikationsmedel när det gäller
            att bilda opinion och fatta beslut.
          </note>
          <note>
            Detta är en möjlighet som kan leda till en spännande förnyelse
            av den lokala demokratin.
          </note>
          <note type="speaker">
            Anf. 8 PER LAGER (mp):
          </note>
          <note>
            Fru talman! Jag har inte upplevt meningen med den här debatten
            vara att vi ska föra en ideologisk diskussion, utan jag har mer
            sett den som en möjlighet för oss att resonera om hur vi ska få
            tillbaka engagemanget för det politiska ansvaret bland medborgarna
            i kommunerna och för det gemensamma ansvaret för att lösa samhällsproblemen.
          </note>
          <note>
            Jag tror att det finns en ideologisk skiljelinje. Dagens utveckling
            går från gemensamma solidariska projekt och försök till lösningar
            till mer av gör-detsjälv-satsningar, handel med aktier och tittande
            på dokusåpor och Robinsonprogram och annat sådant som man kan
            anse vara intressant. Jag menar att detta är mycket farligt. Vi
            måste få tillbaka våra gemensamma arenor och rådslag om vad som
            är intressant för att lösa gemensamma problem. De människor som
            vi väljer till fritidspolitiker måste känna att de har ett uppdrag
            och att de gör nytta. Man kan bidra till detta genom att ge en
            mera positiv rätt till ledighet från arbetet, kanske subventionera
            vidareutbildning, ge mer av tjänstemannahjälp, skapa meriter för
            insatser i politiken och inte minst få bättre ekonomisk ersättning
            för sådana.
          </note>
          <note>
            Detta kan göra att vi som fritidspolitiker kan uppfatta vårt
            engagemang som ett allmänt intresse och känna oss behövda. Men
            det finns i kommunerna också en rad olika åtgärder som Miljöpartiet
            tycker ska utvecklas. Flera tidigare talare har nämnt en del av
            dem. Vi delar här inte upp oss i block, utan dessa idéer finns
            i de flesta partier.
          </note>
          <note>
            För oss är motionsrätt för medborgarna en viktig fråga liksom
            t.ex. utveckling av frågestunderna. Också direktval till stadsdelsnämnder
            är en väldigt intressant fråga liksom demokratibokslut för att
            se hur mycket medborgarna har kunnat medverka i besluten.
          </note>
          <note>
            Också att öka kontaktytorna genom medborgarkontor och olika arenor,
            rådslag och medborgarpaneler är möjligheter att skapa ett intresse
            för den lokala politiken liksom inte minst lokala folkomröstningar,
            som Miljöpartiet pläderar starkt för.
          </note>
          <note>
            Även kommundelningar måste vi se positivt på som ett positivt
            sätt att själva lösa problem och att ge möjlighet till ett större
            ansvar. Också skilda valdagar är, som alla vet, en miljöpartifråga.
            Ungdomsråd och ungdomsparlament är viktiga inslag. Att sänka rösträttsåldern
            är oerhört viktigt för att få med oss de unga.
          </note>
          <note>
            Det handlar vidare om livskvalitet och tid att ägna sig åt gemensamma
            problem. Där kommer en arbetstidsförkortning in. Ska vi ha tid
            och råd att ägna oss åt politik vid sidan av det närmaste ansvaret
            för familjen måste vi också få tid för detta. Jag tror att vi
            alla här på något sätt vill vara med om att försvara demokratin
            och skapa ett personligt och gemensamt ansvar för det som vi tycker
            är så viktigt, ett hållbart socialt och ekologiskt samhälle. Det
            krävs att vi i livskvaliteten får in det politiska ansvaret och
            att vi får möjlighet att utnyttja våra förmågor utan att känna
            det som om vi på vår arbetsplats stjäl tid utan i stället som
            att vi ger tid till gemensamma intressen av att lösa de lokala
            problemen.
          </note>
          <note>
            Jag tycker att vi ska satsa oerhört mycket på de här olika försöken.
            Ministern nämnde de här tio miljoner kronorna som jag tror att
            vi har i år. För nästa år tror jag att det är mellan tio och tjugo
            miljoner kronor. Det finns en rad försök. Många har ansökt. Inte
            så många, kanske femtio, får göra sådana här försök.
          </note>
          <note>
            Jag tror att det är upp till 250 000 kr som man får använda i
            sådana här olika demokratiförsök.
          </note>
          <note>
            Jag tycker att de här försöken, alternativen, är oerhört viktiga.
            Vi har sådana försök i bl.a. Kalix, där f.d. riksdagsledamoten
            Peter Eriksson är kommunalråd. Där har man initierat den här e-demokratin
            som någon tidigare har nämnt. Det är att ha rådslag med medborgare
            och politiker, att ge medborgarna förslagsrätt, att folkomrösta
            via Internet osv. Det är oerhört viktiga försök och möjligheter.
          </note>
          <note>
            Jag vill säga till ministern: Satsa på fler försök!
          </note>
          <note>
            Det gäller för oss själva att ge möjlighet till alla i det här
            landet att ge uttryck för vad de vill göra med demokratin - framför
            allt försvara den, förstärka den och utveckla den. Det är viktigt.
          </note>
          <note type="speaker">
            Anf. 9 Statsrådet BRITTA LEJON (s):
          </note>
          <note>
            Fru talman! Det lokala självstyret är viktigt, och det är inte
            något som jag står här och säger utan att mena det. Det tror jag
            också att ni alla inser. Men jag hoppas också att ni klarar av
            att se de åtgärder som många olika socialdemokratiska regeringar
            faktiskt har vidtagit under flera decennier för att också i praktiken
            åstadkomma ett ökat lokalt självstyre.
          </note>
          <note>
            Låt oss påminna oss om utvecklingen som vi har sett under efterkrigstiden.
            Hur var det egentligen under 50-talet då vi faktiskt hade ungefär
            200 000
          </note>
          <note>
            förtroendevalda i det här landet? För det första hade vi oändligt
            mycket fler kommuner, det är sant. Men vi hade också en väldig
            detaljreglering av de kommunala verksamheterna. Det fanns föreskrivet
            från statsmakternas sida vilka sorters nämnder som skulle finnas.
            Inte nog med det. Ibland föreskrevs också vilka sorters tjänstemän
            och föredragande som måste finnas i nämnderna för att de skulle
            vara beslutsföra.
          </note>
          <note>
            Vi har sedan 50-talet sett en oändligt ökad frihetssgrad i fråga
            om det kommunala självstyret. De åtgärderna har den här riksdagen
            beslutat om, ofta på grundval av förslag från socialdemokratiska
            regeringar. Jag tycker att det är viktigt att vi ser det och att
            vi faktiskt inser att det kommunala självstyret i Sverige är ett
            av de starkaste, om inte det allra starkaste, i världen. Och så
            ska det förbli.
          </note>
          <note>
            Anledningen till att människors förtroende för och deltagande
            i demokratin har minskat under 90-talet tror jag inte alls har
            den kopplingen som antyds i begäran om debatten. Tvärtom tror
            jag att vi kan finna lösningarna lite mer åt det håll som Helena
          </note>
          <note>
            Bargholtz antydde. Jag är helt övertygad om att en av orsakerna
            till att det har varit svårt att vara politiker och till att bilden
            av politiken har förändrats är 90-
          </note>
          <note>
            talets nedskärningar. Det har, precis som Helena
          </note>
          <note>
            Bargholtz sagt, inte varit roligt att som lokal förtroendevald
            stå i främsta ledet, ta emot den största kritiken och genomföra
            de svåra besluten i praktiken när nedskärningarna drabbat människor
            som man känner och träffar på gatorna. Nedskärningarna inom vården,
            skolan och omsorgen, alla de kommunala verksamheterna, har lokalt
            förtroendevalda fått stå och försvara samtidigt som ambitionerna
            naturligtvis har varit de motsatta; att med politiken som verktyg
            förbättra
          </note>
          <note>
            Sverige.
          </note>
          <note>
            Jag är helt övertygad om att den bakgrunden är en av förklaringarna
            till den situation vi nu lever i. Men jag är också övertygad om
            att det vi betraktar är mer långtgående och djupgående värderingsförändringar
            hos det svenska folket. Jag tror att det kanske är så att människor
            i dag förväntar sig att demokrati år 2000
          </note>
          <note>
            ska betyda något ännu mer än vad demokrati har betytt under 1900-talet;
            mer för enskilda människor att säga till om, också på den lokala
            nivån. Vi vet att i de områden där människor har fått mer att
            säga till om genom brukarstyre och elev- och föräldrastyrda skolor,
            där uppfattar också människor att demokratin har växt.
          </note>
          <note>
            Regeringens politik går ut på att stärka den representativa demokratin
            både lokalt och nationellt, men också på att stärka människors
            möjligheter att delta.
          </note>
          <note type="speaker">
            Anf. 10 ÅSA TORSTENSSON (c):
          </note>
          <note>
            Fru talman! Jag måste uppriktigt sagt säga att jag är glad över
            att ministern nu bekräftar sitt intresse för den enskilda människans
            ökade intresse för direktdemokrati. Centerpartiet vill stärka
            deltagardemokratin med ökade direktdemokratiska inslag i vardagen.
          </note>
          <note>
            Men vad händer när vi lägger fram förslagen? Jo, den socialdemokratiska
            majoriteten med Vänstern och
          </note>
          <note>
            Miljöpartiet avslår detta gång på gång.
          </note>
          <note>
            Jag vill vända mig till just Miljöpartiet, som visar stor inkonsekvens
            när de står och förespråkar ökad lokal självstyrelse för att sedan
            faktiskt stödja regeringens politik. De tre partierna förhindrar
            medvetet ett valgenomslag genom sitt agerande. Dessutom, fru talman,
            lägger de fram förslag som just får effekten att varje röst inte
            väger lika tungt.
          </note>
          <note>
            Vänsterpartiet talar vitt och brett om kommunalt självstyre och
            ökat behov av lokal demokrati. Det gör man i t.ex. Kommunförbundets
            forum med sina lokalt förtroendevalda vänsterpartister. Men när
            Vänstern här i riksdagen kan tillmötesgå dessa lokala vänsterpolitiker,
            när de har redskapen att genomföra den här förändringen, att stärka
            den lokala nivån och invånarnas självbestämmande, vad händer så?
            Jo, då börjar
          </note>
          <note>
            Vänstern visa sitt rätta jag och välja centralistiska och elitistiska
            vägar. Det gör man, återigen, ofta tillsammans med Miljöpartiet
            och Socialdemokraterna i en gemensam majoritet.
          </note>
          <note>
            Jag vill fortsätta med Vänsterpartiet. När man från
          </note>
          <note>
            Vänsterpartiet pratar om lokal demokrati och om medborgarrollen,
            varför ställer man då ständigt upp bakom Socialdemokraterna som
            gör återkommande övergrepp på kommunerna och människornas självbestämmande?
          </note>
          <note>
            Miljöpartiet visar på vilken sida man står här. Det gäller att
            vara konsekvent även i kammaren i de här besluten. Miljöpartiet
            sitter faktiskt i en konkret relation, en majoritetskonstellation
            där man kan påverka.
          </note>
          <note>
            Lyhördheten måste bli större, och platser måste skapas för en
            dialog mellan förtroendevalda och medborgare.
          </note>
          <note>
            Länge har demokrati och folkstyre uppfattats som självklart och
            tagits för givet i vårt land. Samtidigt känner faktiskt många
            människor just den vanmakt inför det politiska systemet som många
            här har talat om. Det är något som manifesteras i sjunkande valdeltagande,
            svårigheter för politiska partier att rekrytera medlemmar och
            ökad misstro mot politiker.
          </note>
          <note>
            Det saknas fortfarande en diskussion om och förståelse för behovet
            av det som demokratiministern kom in på avslutningsvis, den fördjupade
            demokratin och en vilja att pröva förändringar av de demokratiska
            formerna. Man måste acceptera folkviljan. Demokrati handlar också,
            fru talman, om att acceptera beslut som man inte alltid gillar.
          </note>
          <note type="speaker">
            Anf. 11 FREDRIK REINFELDT (m):
          </note>
          <note>
            Fru talman! Jag har ett råd till statsrådet Britta
          </note>
          <note>
            Lejon. Det är att i valet 2002 kandidera till några förtroendevalda
            poster i kommunen, och kanske också till riksdagen. Det är ungefär
            samma känsla som när man ska välja för första gången. Man vaknar
            upp till att fundera: Varför ikläder jag mig detta uppdrag?
          </note>
          <note>
            Vad innebär det att vara förtroendevald?
          </note>
          <note>
            Vi har väldigt tydligt fått det illustrerat här i dag.
          </note>
          <note>
            För mig har det alltid handlat om att vinna och behålla väljarnas
            förtroende, att var väljarnas ombud i
          </note>
          <note>
            Sveriges riksdag eller i det kommunfullmäktige jag är vald till.
            För andra här, kanske tydligast företrätt av
          </note>
          <note>
            Kenneth Kvist, handlar det om rätten att få bestämma över andra
            människors liv - att under fyra års tid få rätten att bestämma
            över människors liv. Och Kenneth Kvist står och raljerar över
            människors rätt att välja. Det är ju han som ska bestämma.
          </note>
          <note>
            Frågan man måste ställa sig är: Vilken roll har jag som förtroendevald?
            Och då är det ett problem att där vi har kunnat formera majoriteter
            som inte ser ut som majoriteten i den här kammaren så uppträder
            det märkliga att socialdemokrater i minoritet ofta springer till
            sina riksdagsledamöter eller till sina statsråd och säger: De
            gör saker i vår kommun som inte stämmer med vårt partiprogram.
          </note>
          <note>
            Då borde ni ansvariga statsråd svara: Ja, så fungerar demokratin.
            Men det har den inte gjort, utan då börjar ni stifta lagar för
            att stoppa det som ni inte gillar. Och så dundrar det in förslag
            om maxtaxor, bibliotek, konsumentvägledare, bostadsbolag, utjämningsskatt
            och stopp för friskolor - allt i samma syfte, nämligen att med
            lagstiftningen som maktmedel sätta stopp för det som ogillas när
            andra försöker företräda sina väljare. Det är maktens arrogans
            mot dem som faktiskt bara försöker att företräda sina väljare.
          </note>
          <note>
            Så ta mitt råd, Britta Lejon. Kandidera i nästa val och ställ
            frågan: Varför kandiderar jag? Är det för väljarna, eller är det
            för rätten att själv kunna bestämma?
          </note>
          <note type="speaker">
            Anf. 12 KENNETH KVIST (v):
          </note>
          <note>
            Fru talman! Om man reflekterar lite grann över vad de borgerliga
            ledamöterna säger så är det faktiskt brandtal mot demokratin,
            möjligtvis med undantag för Ingvar Svensson och Helena Bargholtz.
          </note>
          <note>
            Låt mig tydliggöra saken. Åsa Torstensson säger att vi företräder
            någon sorts elitism. Men då vill jag fråga: Hur stärks en persons
            inflytande om ett kommersiellt bolag i vinstsyfte driver en social
            eller vårdande verksamhet jämfört med om den drivs av en kommunal
            nämnd där politikerna genom systemet med en röst per person kan
            väljas eller väljas bort.
          </note>
          <note>
            Om vi hade haft en landstingsstyrd kollektivtrafik i Stockholm
            hade ju väljarna kunnat reagera och t.ex.
          </note>
          <note>
            röstat bort dem som är ansvariga för pendeltågseländet eller
            den dåligt skötta tunnelbanetrafiken. Men nu bestäms Citypendelns
            eller Connex ledning av Citypendelns aktieägare, dess bolagsstämma
            och dess i huvudsak utländska koncernledning. Snacka om elitism.
          </note>
          <note>
            Vad vi slår vakt om är att sociala och demokratiska rättigheter
            ska utövas av folkets valda representanter med en röst per person,
            där människorna har möjlighet att göra sin stämma hörd. Er linje
            går ju ut på att de stora aktieägarna ska bestämma över människornas
            huvud och driva sociala rättigheter i vinstsyfte. Där finns en
            grundläggande skillnad oss emellan.
          </note>
          <note type="speaker">
            Anf. 13 INGVAR SVENSSON (kd):
          </note>
          <note>
            Fru talman! Kenneth Kvist talar om att man försökte frånta de
            politiska institutionerna deras makt.
          </note>
          <note>
            Men det handlar ju inte om proletariatets diktatur precis. Han
            talar lite föraktfullt om marknadens makt osv. Och det ska man
            behöva höra från ett parti som så oblygt populistiskt utnyttjar
            just marknaden utan linje och sammanhang.
          </note>
          <note>
            För en tid sedan läste jag en undersökning om den kommunala självständigheten,
            och jag blev lite förvånad. Det visade sig där att den tydde på
            att Vänsterpartiet och Kristdemokraterna tydligast slogs för den
            lokala självständigheten för kommunerna. Men när jag lyssnar på
            Kenneth Kvist så förstår jag att det bara är retorik från Vänsterpartiets
            sida.
          </note>
          <note>
            Demokratiministern talar ju om att man har fått ökad lokal självstyrelse.
            Det är klart att om man tittar på detta under en längre period
            så kan man nog peka på att det finns tendenser i den riktningen.
            Men det som skapar problemen är ju ryckigheten, att man plötsligt
            nu och då från riksdagens och regeringens sida går in och intervenerar
            och skapar problem för kommunerna.
          </note>
          <note>
            Jag skulle vilja sluta med ett citat från Demokratiutredningens
            ordförande Bengt Göransson. Han är ju socialdemokrat och inte
            kristdemokrat. Han säger följande:
          </note>
          <note>
            "Förmyndarskap är alltid motbjudande och kan aldrig godtas ens
            om förmyndaren är snäll och vill sin myndlings bästa. Varje medborgare
            är kapabel, förstår, kan - och förutsätts vilja. Det senare är
            viktigt -
          </note>
          <note>
            ty genom att ge demokratin detta totala beroende av den enskilde
            medborgaren åläggs denne också ett ansvar."
          </note>
          <note>
            Försök se detta tänkande också i ett kommunalt perspektiv, demokratiministern.
          </note>
          <note type="speaker">
            Anf. 14 HELENA BARGHOLTZ (fp):
          </note>
          <note>
            Fru talman! Vilket värde tillmäts resultatet i allmänna val egentligen?
            Det finns all anledning att ställa denna fråga, och flera har
            varit inne på den i dagens debatt. Men den är otroligt viktig.
            Det tycks nämligen ske ett slags gradering av åtminstone röster
            som leder till en borgerlig majoritet i kommuner, landsting och
            regioner. Och vad statsrådet än säger om ökad kommunal självstyrelse
            så har Sverige aldrig någonsin tidigare haft en regering som så
            flagrant utnyttjar lagstiftningsinstrumentet för att förhindra
            att den politik som en majoritet av väljarna har röstat fram ska
            gå att genomföra.
          </note>
          <note>
            Ett mycket aktuellt exempel är just det som handlar om att man
            via en tillfällig lag ska förhindra landstingen att överlåta driften
            av akutsjukhus till privata företag. Det handlar alltså om driften
            av dem.
          </note>
          <note>
            Jag tycker att det är en mycket försiktig reform som föreslås.
            Men här diskuterar ändå regeringen tillsammans med Vänsterpartiet
            och Miljöpartiet att det ska krävas två tredjedelars majoritet
            i den beslutande politiska församlingen för att beslutet ska kunna
            genomföras. Det ser jag som ett hån mot demokratin.
          </note>
          <note>
            Och jag kan mycket väl förstå att många kommunalpolitiker blir
            oerhört besvikna över detta, tappar sugen och hoppar av.
          </note>
          <note type="speaker">
            Anf. 15 PER LAGER (mp):
          </note>
          <note>
            Fru talman! Jo, Åsa Torstensson, vi använder vår vågmästarroll
            precis som vi ska göra, nämligen för att bedriva vår egen politik,
            inte borgarnas politik. Den här vågmästarrollen innebär ibland
            att vi av naturliga skäl samarbetar med regeringen och med Vänsterpartiet
            därför att det gynnar våra förslag bäst.
          </note>
          <note>
            När det gäller utförsäljning, långsiktig verksamhet och egendom
            tycker jag att det är viktigt att nämna att vi anser att det är
            viktigt med kvalificerad majoritet i fråga om strategiskt viktig
            egendom och verksamhet just för att sådan verksamhet har byggts
            upp under generationer och alltså kan förloras i ett enda beslut.
          </note>
          <note>
            Det är inte demokratiskt bra. Det borde alla förstå.
          </note>
          <note>
            Kvalificerad majoritet kopplar vi nämligen till enkel majoritet
            och val emellan. Så får man inte igenom ett beslut med två tredjedelar,
            eller vilken kvalificerad majoritet som man bestämmer, så har
            man denna möjlighet med enkel majoritet med val emellan precis
            som när vi ändrar i regeringsformen.
          </note>
          <note>
            Detta är en viktig demokratisk princip för att just ha kontinuitet
            och ge folket möjlighet att bestämma i val.
          </note>
          <note>
            Sedan tycker jag att det är väldigt viktigt att nämna kommundelningar.
            Vi har kommuner som visar att de självständigt kommer att kunna
            klara sig väldigt bra, t.ex. Torslanda och Ljungskile i mina egna
            hemtrakter. Där finns det en majoritet för att gå ur den stora
            kommunen. För mig är det väldigt viktigt att säga att det inte
            bara är den del som ska bestämma som Centerpartiet tycker. Man
            måste väga in även den andra delen av kommunen, eftersom den blir
            en ny kommun. Det är oerhört viktigt att tänka på det.
          </note>
          <note>
            Hur detta ska viktas får vi diskutera, men det är viktigt att
            se det positivt och inte negativt, som jag tycker att det ofta
            framkommer från regeringens sida.
          </note>
          <note type="speaker">
            Anf. 16 Statsrådet BRITTA LEJON (s):
          </note>
          <note>
            Fru talman! Uppdraget måste rimligen vara att fördjupa den svenska
            demokratin, inte någonting annat. Det måste väl också vara så
            att det betyder någonting speciellt att vara medborgare i Sverige.
          </note>
          <note>
            Utformningen av den svenska demokratin så som den ser ut i dag
            innebär att kommuner, riksdag och regering har ett ansvar för
            att garantera de enskilda individernas rättigheter. Vi måste kunna
            garantera människor rätt till bra bostad, god sjukvård, utvecklingsmöjligheter,
            en god välfärd och tillväxt oavsett om man råkar bo i Korpilombolo,
            Ersmark, Malmö eller
          </note>
          <note>
            Stockholm. Det ansvaret åvilar kommuner, riksdag och regering.
            Hur vi sedan fördelar ansvaret och vilken politik vi sedan väljer
            att bedriva skiftar naturligtvis beroende på politisk uppfattning.
          </note>
          <note>
            Det har uttryckts i dag en del propåer om maktens arrogans eller
            att jag och regeringen inte skulle se vikten av att de valda majoriteterna
            i olika kommunala församlingar har rätt att genomföra den politik
            man tror på. Det är inte detta det handlar om. Självfallet har
            vi aldrig någonsin anledning gå in på vad valda församlingars
            politik och budskap går ut på.
          </note>
          <note>
            Det måste också finnas ett ansvar för att garantera de enskildas
            rättigheter när det handlar om oerhört grundläggande politiska
            och sociala rättigheter. Det må vi ha olika uppfattningar om,
            och det vet jag att vi har. I den debatten och diskussionen landar
            vi ibland i olika slutsatser. Men kom inte och tala om maktens
            arrogans eller att vi inte inser vikten av att de valda församlingarna
            har all rätt att utöva sin politik.
          </note>
          <note>
            Fördjupningen av den svenska demokratin måste handla om att stärka
            de representativa församlingarnas och institutionernas funktion.
            Det måste, Åsa
          </note>
          <note>
            Torstensson, också handla om att stärka enskilda individers möjligheter
            till insyn och deltagande och förmåga att ta sin del av ansvaret
            för den svenska demokratin. Där har vi också en avvägning som
            vi måste noga överväga och diskutera gemensamt inför framtiden,
            avvägningen mellan hur vi stärker de representativa arenornas
            funktionssätt och hur vi ser till att människor känner att demokratin
            innebär ökade möjligheter till påverkan.
          </note>
          <note>
            Jag vill avslutningsvis säga att jag är hemskt glad över mycket
            av det som Kenneth Kvist har uttryckt när det gäller kritiken
            av moderaternas politik. Med en lätt parafrasering på en annan
            utsaga, som egentligen handlar om alkohol, vill jag säga att där
            politiken går ut, där går pengarna in.
          </note>
          <note type="speaker">
            Anf. 17 ÅSA TORSTENSSON (c):
          </note>
          <note>
            Fru talman! Ja, demokratiministern, vårt uppdrag är just att
            fördjupa demokratin. Centerpartiet vill låta människor få tillbaka
            den makt som i ett alltmer komplicerat samhälle faktiskt har centraliserats.
          </note>
          <note>
            Medborgarna luras dock i dag att tro att det är kommunpolitikerna
            som bestämmer, medan de i själva verket styrs mer och mer av regler
            som staten de senaste åren har beslutat om och nu lägger fram
            förslag om. Som det fungerar i dag kan man knappast tala om ett
            kommunalt självstyre. Riktigt kommunalt självstyre kan bara förverkligas
            om kommunen och dess invånare ges rejäla förutsättningar att förverkliga
            sina mål och att detta dessutom accepteras av statsmakten.
          </note>
          <note>
            En förnyad och levande demokrati handlar om att alla människor
            ska vara delaktiga och ansvariga för gemensamma angelägenheter,
            en konsekvent decentraliseringspolitik som tar fasta på att makten
            ska flyttas dit den hör hemma: till människor, enskilt och i gemenskap,
            som är motsatsen till elitism. Det måste vara slut på regeringens
            tomma ord och löften angående omsorgen om demokratin. I verkligheten
            handlar denna omsorg just nu inte om något annat än om socialdemokratiskt
            maktinnehav.
          </note>
          <note>
            Debatten här i dag har visat att det på många sätt finns en problembeskrivning
            i att demokratin utarmas genom utanförskap. Vi har däremot inte
            sett hur problemen ska lösas. Lösningarna ligger på helt olika
            håll. Så länge regeringen väljer att styra, reglera och kontrollera
            blir man inte en del av lösningen utan faktiskt en del av problemet.
          </note>
          <note>
            Jag tackar demokratiministern för debatten och får i väntan på
            förslag fortsätta att svara på utredningsremisser om hur demokratin
            ska stärkas lokalt.
          </note>
          <note type="speaker">
            Anf. 18 Statsrådet BRITTA LEJON (s):
          </note>
          <note>
            Fru talman! Det finns i Sverige en djupt rotad omsorg om det
            lokala självstyret. Det visar inte minst den här debatten. Jag
            är glad över intresset och engagemanget och att det bara växer
            i den här församlingen och i andra församlingar. Vi har en viktig
            gemensam uppgift att utveckla och stärka den enskildes möjligheter
            att utveckla sin omgivning och utvecklas i sin omgivning. Därför
            är den lokala demokratin inte bara en fråga om hur fri den enskilda
            kommunen är från statsmakten utan långt mer en fråga om hur vi
            kan behålla den lokala maktutövningen i hela landet av och för
            hela folket. För detta har vi ett stort ansvar på riksnivå - glöm
            inte det. Tack för ordet.
          </note>
          <note>
            Överläggningen var härmed avslutad.
          </note>
          <note>
            2 § Anmälan om fördröjda svar på interpellationer
          </note>
          <note>
            Till riksdagen hade inkommit följande skrivelser:
          </note>
          <note>
            Interpellation 2000/01:78
          </note>
          <note>
            Till riksdagen
          </note>
          <note>
            Interpellation 2000/01:78 av Mikael Oscarsson om Heby kommuns
            länstillhörighet.
          </note>
          <note>
            Interpellationen kommer att besvaras tisdagen den
          </note>
          <note>
            14 november 2000.
          </note>
          <note>
            Skälet till dröjsmålet är bl.a. plenifri vecka i riksdagen.
          </note>
          <note>
            Stockholm den 6 november
          </note>
          <note>
            Justitiedepartementet
          </note>
          <note>
            Britta Lejon
          </note>
          <note>
            Interpellation 2000/01:41
          </note>
          <note>
            Till riksdagen
          </note>
          <note>
            Interpellation 2000/01:41 av Ulf Nilsson om resursanvändningen
            inom högskolans grundutbildning.
          </note>
          <note>
            Interpellationen kommer att besvaras tisdagen den
          </note>
          <note>
            28 november.
          </note>
          <note>
            Skälet till dröjsmålet är beredningen inom departementet.
          </note>
          <note>
            Stockholm den 7 november 2000
          </note>
          <note>
            Utbildningsdepartementet
          </note>
          <note>
            Thomas Östros
          </note>
          <note>
            Interpellation 2000/01:60
          </note>
          <note>
            Till riksdagen
          </note>
          <note>
            Interpellation 2000/01:60 av Gunnar Axén om studentinflytande.
          </note>
          <note>
            Interpellationen kommer att besvaras tisdagen den
          </note>
          <note>
            28 november 2000.
          </note>
          <note>
            Skälet till dröjsmålet är beredningen inom departementet.
          </note>
          <note>
            Stockholm den 7 november 2000
          </note>
          <note>
            Utbildningsdepartementet
          </note>
          <note>
            Thomas Östros
          </note>
          <note>
            Interpellation 2000/01:82
          </note>
          <note>
            Till riksdagen
          </note>
          <note>
            Interpellation 2000/01:82 av Ulla-Britt Hagström om äldre och
            neuropsykiatri
          </note>
          <note>
            Interpellationen kommer att besvaras tisdagen den
          </note>
          <note>
            28 november.
          </note>
          <note>
            Skälet till dröjsmålet är att jag inte kunna finna en debattdag
            som passar både interpellanten och mig.
          </note>
          <note>
            Stockholm den 2 november 2000
          </note>
          <note>
            Socialdepartementet
          </note>
          <note>
            Lars Engqvist
          </note>
          <note>
            Interpellation 2000/01:85
          </note>
          <note>
            Till riksdagen
          </note>
          <note>
            Interpellation 2000/01:85 av Elisabeth Fleetwood om tinnitus.
          </note>
          <note>
            Interpellationen kommer att besvaras tisdagen den
          </note>
          <note>
            28 november.
          </note>
          <note>
            Skälet till dröjsmålet är att jag inte kunnat finna en debattdag
            som passar både interpellanten och mig.
          </note>
          <note>
            Stockholm den 6 november 2000
          </note>
          <note>
            Socialdepartementet
          </note>
          <note>
            Lars Engqvist
          </note>
          <note>
            Interpellation 2000/01:90
          </note>
          <note>
            Till riksdagen
          </note>
          <note>
            Interpellation 2000/01:90 av Jan-Evert Rådhström om tävlingsskyttegrenar.
          </note>
          <note>
            Interpellationen kommer att besvaras tisdagen den
          </note>
          <note>
            28 november 2000.
          </note>
          <note>
            Skälet till dröjsmålet är att ministern inte kunnat finna en
            debattdag dessförinnan som passar både interpellanten och honom.
          </note>
          <note>
            Stockholm den 9 november 2000
          </note>
          <note>
            Miljödepartementet
          </note>
          <note>
            Enligt uppdrag
          </note>
          <note>
            Kathrin Flossing
          </note>
          <note>
            Expeditions- och rättschef
          </note>
          <note>
            3 § Svar på interpellation 2000/01:29 om globalt rättvis jordbrukspolitik
          </note>
          <note>
            Anf. 19 Jordbruksminister MARGARETA
          </note>
          <note type="speaker">
            WINBERG (s):
          </note>
          <note>
            Fru talman! Berndt Ekholm har frågat vad regeringen är beredd
            att göra för att leva upp till åtagandena från livsmedelstoppmötet
            samt för att skapa en globalt rättvis jordbrukspolitik inom WTO
            och EU.
          </note>
          <note>
            Detta är mycket viktiga frågor för regeringen, som vi har arbetat
            intensivt med under en lång tid.
          </note>
          <note>
            På livsmedelstoppmötet World Food Summit år
          </note>
          <note>
            1996 beslutade stats- och regeringschefer att antalet svältande
            och undernärda i världen skulle halveras till år 2015. En stabil
            livsmedelsproduktion kräver ett långsiktigt hållbart jordbruk.
            Den största utmaningen är dock inte att skapa en större produktion,
            utan att skapa sysselsättning och köpkraft. Det stora problemet
            är resursfördelningen, maten finns men är snett fördelad mellan
            länder och inom länder. Regeringen verkar i flera olika forum
            för att främja en långsiktig livsmedelssäkerhet. Sverige arbetar
            inom både EU
          </note>
          <note>
            och Världshandelsorganisationen WTO för att skapa en rättvis
            jordbrukspolitik och en mer liberal handel, där man tar stor hänsyn
            till utvecklingsländernas behov.
          </note>
          <note>
            Sverige är medlem i FAO, FN:s livsmedelsorgan.
          </note>
          <note>
            Genom detta medlemskap stöder Sverige organisationens viktiga
            roll och verksamhet att bl.a. övervaka de globala naturresurserna
            avseende jordbruk, fiske och skog, föreslå politiskt relevanta
            förändringar i förvaltningen av naturresurserna samt utgöra ett
            forum för mellanstatligt samarbete och förhandlingar. FAO
          </note>
          <note>
            utgör en kunskapsbas och ett stöd för u-länderna i arbetet att
            långsiktigt motarbeta fattigdom och hunger. Inför de stundande
            WTO-förhandlingarna bistår organisationen t.ex. u-länderna med
            utbildning och stöd.
          </note>
          <note>
            Regeringen har dessutom tillsatt en rådgivande grupp för livsmedelssäkerhetsfrågor
            för att utveckla ett strategiskt tänkande kring global livsmedelsförsörjning.
            Policygruppen, under ledning av f.d. riksdagsledamoten Lena Klevenås,
            ska bl.a. sprida kunskap kring problemen med global livsmedelsförsörjning.
          </note>
          <note>
            Inom EU är Sverige starkt pådrivande för att reformera den gemensamma
            jordbrukspolitiken så att den bl.a. blir mer rättvis gentemot
            tredje världens länder. Detta visar sig t.ex. i att Sverige driver
            frågor om att minska jordbruksstöd och att sänka gränsskyddsnivåer,
            så att de konkurrens- och handelssnedvridande effekterna minskar.
            EU kan bidra till att stimulera u-ländernas utveckling genom en
            ökad frihandel på jordbruksområdet. Detta kan ske dels genom att
            minska exportsubventioner som konkurrerar ut u-ländernas egna
            producenter, dels genom att ge u-ländernas export av jordbruksprodukter
            tillträde till EU:s marknad. Detta kan uppnås genom en ny omfattande
            reform på EU:s jordbruksområde, vilket
          </note>
          <note>
            Sverige arbetar för.
          </note>
          <note>
            På EU:s jordbruksråd i september 1999 var Sverige mycket pådrivande
            för att få in frågan om uländernas situation i EU:s förhandlingsmandat
            inför den nya WTO-rundan. Sverige betonade att den nya rundan
            måste leda till förbättrade förutsättningar för en friare handel,
            där en reducering av gränsskyddet och sänkningar av exportsubventionerna
            är de viktigaste åtgärderna. Sverige framförde och fick gehör
            för att särskild hänsyn skulle tas till de minst utvecklade länderna.
          </note>
          <note>
            Regeringen beslutade i somras om ett uppdrag att utreda effekterna
            för u-länderna av de nu startade jordbruksförhandlingarna i WTO.
            Detta arbete utförs av Statens jordbruksverk, Livsmedelsekonomiska
            institutet, Sveriges lantbruksuniversitet, Styrelsen för internationellt
            utvecklingssamarbete (Sida) och
          </note>
          <note>
            Kommerskollegium, och ska slutredovisas i december
          </note>
          <note>
            2000. Utredningen ska utgöra ett underlag för regeringen så att
            stöd och regler utformas på rätt sätt. Stor hänsyn till u-landsaspekter
            måste utgöra en förutsättning för ett nytt WTO-avtal inom jordbruksområdet.
          </note>
          <note>
            Detta har redan haft effekt genom att en delredovisning av denna
            utredning har medfört att Sverige lagt ett förslag i EU:s rådsarbetsgrupp
            för extern handel, den s.k. 133-kommittén. Förslaget handlar om
            positiv särbehandling av u-länderna i handelssammanhang och innefattar
            bl.a. områdena marknadstillträde, exportstöd och prisdumpning.
            Det svenska förslaget syftar till att konkretisera EU:s uttalade
            önskan att stödja u-länderna i WTO-förhandlingarna och därmed
            bana väg för en bred runda. Jag är väl medveten om att frågan
            om handelsliberalisering och ökat marknadstillträde för u-länderna
            kan vara kontroversiell inom EU-området. Men det är min förhoppning
            att bidraget kommer att ha stort inflytande på de positioner som
            EU-kommissionen presenterar i
          </note>
          <note>
            WTO:s jordbruksförhandlingar.
          </note>
          <note>
            Även mer praktiskt verkar Sverige för att skapa möjligheter för
            en uthållig livsmedelssäkerhet. Genom Sida finansieras två stora
            regionala program i östra Afrika som syftar till att finna bättre
            metoder för småbönder att öka sin produktion genom en mera uthållig
            markanvändning.
          </note>
          <note>
            Sverige försöker driva frågan om en globalt rättvis jordbrukspolitik
            på alla plan, så att politiken är samstämmig. Det visar de exempel
            jag redovisat ovan. Vi har kommit en bit på väg, men vi avser
            naturligtvis att fortsätta att arbeta hårt med denna viktiga fråga.
          </note>
          <note type="speaker">
            Anf. 20 BERNDT EKHOLM (s):
          </note>
          <note>
            Fru talman! Jag vill tacka jordbruksministern för ett från min
            synpunkt positivt svar. Jag är väl inte helt överraskad eftersom
            jag har lyssnat på jordbruksministern ett antal gånger, framför
            allt via medierna, och förstått att det finns ett starkt intresse
            för dessa frågor.
          </note>
          <note>
            Så vi är väl i stort sett överens om inriktningen.
          </note>
          <note>
            Det finns nästan 1 miljard undernärda människor.
          </note>
          <note>
            Fattigdomen - beroende på hur man räknar - omfattar uppemot 2
            miljarder människor. OECD, som sysslar med fattigdomsfrågor, och
            det livsmedelstoppmöte som tog upp undernäringen har uttalat att
            man vill halvera den siffran på ca 15 år, till 2015.
          </note>
          <note>
            Det är självfallet motiverat, eftersom det i FN:s allmänna förklaring
            om mänskliga rättigheter görs klart den självklara rätten till
            mat - annars kan man ju inte överleva. Men hur är det med trovärdigheten
            bakom alla orden i de internationella förhandlingarna? Det talas
            om rättvis handel. Men sett till vad som sker inom WTO och dess
            medlemsstater lever man inte upp till detta.
          </note>
          <note>
            Det skulle krävas oerhört radikala åtgärder om man menar allvar
            med att halvera antalet fattiga till
          </note>
          <note>
            2015. Befolkningsökningen ligger på i storleksordningen 80 miljoner
            per år - det finns lite olika siffror.
          </note>
          <note>
            En åtminstone 50-procentig ökning av spannmålsproduktionen skulle
            behövas till 2030.
          </note>
          <note>
            Ovanpå detta har vi de stora miljöproblemen, vattenbrist, markförstöring,
            bristande ekologisk anpassning, utarmning av den biologiska mångfalden.
          </note>
          <note>
            Det finns mängder av rapporter som visar hur världsmarknaden
            utestänger de fattiga länderna, vill jag påstå. Vi kan också se
            att EU:s politik inte är särskilt samstämmig.
          </note>
          <note>
            Jag jobbar mest med biståndspolitik och man kan tydligt se att
            när det gäller ambitionerna i biståndspolitiken - EU:s biståndspolitik
            kan för övrigt också kritiseras, den är inte särskilt bra - är
            jordbrukspolitiken motverkande. Det som görs inom biståndspolitiken
            motverkas av EU:s jordbrukspolitik. Jag tycker att man kan tala
            om en form av hyckleri här. Man gör en sak med den ena handen
            och en annan sak med andra handen. Jag förstår av det svar som
            jordbruksministern har lämnat att hon vill ändra på det.
          </note>
          <note>
            Jag har ett par översiktliga frågor som berör både
          </note>
          <note>
            EU-nivå och världshandelsnivå, som jag tror att det vore väldigt
            bra om man kunde hitta former för att tackla.
          </note>
          <note>
            För det första borde man göra konsekvensutredningar så att man
            ser vilka konsekvenser besluten får när det gäller att uppnå en
            rättvis livsmedelspolitik och en rättvis handel över huvud taget.
            I det här fallet gäller det att se om den samlade jordbrukspolitiken
            uppfyller målen. Man borde göra årliga avstämningar åtminstone
            på vissa nivåer. Min första fråga till jordbruksministern är vad
            regeringen har för inställning till konsekvensutredningar och
            regelbundna avstämningar av hur läget är.
          </note>
          <note>
            För det andra pekade jordbruksministern på ett svenskt uppdrag
            att utreda effekterna för u-länderna av nu startade jordbruksförhandlingar.
            Det finns också väldigt många frivilligorganisationer som kräver
            att man ska utvärdera det som hitintills har gjorts inom WTO-avtalet,
            både på jordbruksområdet och på andra områden.
          </note>
          <note>
            Min andra fråga till jordbruksministern är hur regeringen ser
            på dessa utvärderingar. Jordbruksministern sade i svaret att detta
            är en utvärdering bakåt i tiden. Jag har uppfattat det som en
            utvärdering av hur vi ska ha det i framtiden, om man kan tala
            om utvärdering i det sammanhanget. Det hela är lite oklart. Jag
            skulle vilja ha detta klarlagt.
          </note>
          <note>
            Anf. 21 Jordbruksminister MARGARETA
          </note>
          <note type="speaker">
            WINBERG (s):
          </note>
          <note>
            Fru talman! Jag känner Berndt Ekholm, så jag vet att våra åsikter
            här kanske inte är alltför divergerande.
          </note>
          <note>
            Jag är ändå glad över interpellationen, därför att det är alltför
            sällan som vi belyser Sveriges och numera
          </note>
          <note>
            EU:s jordbrukspolitik ur ett globalt rättviseperspektiv.
          </note>
          <note>
            Ofta när vi debatterar detta här i kammaren och i andra offentliga
            institutioner talar vi om hur de ska stödja det europeiska jordbruket
            och de svenska och europeiska bönderna. Självklart vill vi båda,
            antar jag, ha ett starkt svenskt och europeiskt jordbruk, men
            det får ju inte ske som det gör i dag, enligt min och Sveriges
            regerings mening, på bekostnad av u-länderna.
          </note>
          <note>
            Vad som sker i dag är att vi producerar för mycket mat. Vi lagrar
            den maten, och vid lämplig tidpunkt dumpar vi den med hjälp av
            våra skattepengar i bl.a.
          </note>
          <note>
            u-länderna. Därmed förmenar vi u-ländernas landsbygdsbefolkning
            och bönder deras rättmätiga krav på att producera sin egen mat
            därför att det blir billigare att köpa den dumpade maten. Det
            är så systemet fungerar, och det är därför som det är så viktigt,
            vilket är ett av Sveriges krav, att ta ned och helst ta bort exportsubventionerna
            för de överskott som vi producerar i dag.
          </note>
          <note>
            Det är därför som det är så viktigt också att se hur produktionen
            och jordbrukspolitiken över huvud taget kan förändras, vad vi
            kan ge bönderna för nya uppdrag, så att matproduktionen tas ned
            men avfolkningen från landsbygden inte fortsätter såsom den gör
            nu.
          </note>
          <note>
            Därför har jag gett i uppdrag till Janken Myrdal, som nu jobbar
            på departementet, att formulera bondens nya uppdrag, nämligen
            att se hur ekologi, biodiversitet, öppna landskap osv. kan främjas
            ytterligare. Det handlar då om att kanske producera lite mindre
            mat men göra andra saker.
          </note>
          <note>
            Jag lyssnar till u-länderna, och jag gjorde det senast i april
            i FN. Deras samfällda starkaste kritik riktades då mot EU:s jordbrukspolitik.
            De sade: Det bästa ni kan göra för att främja utveckling i våra
            länder är att lägga om er jordbrukspolitik. Jag vill gärna tala
            om det för det gör vi så sällan i Sverige, utan vi talar mycket
            om bistånd och procentsatser, och det är självklart viktigt. Men
            vi talar alltför lite om denna förändring av jordbrukspolitiken
            som kan vara ett mycket, mycket aktivt verktyg för utveckling
            i dessa fattiga länder.
          </note>
          <note>
            Jag vill också peka på den globalkommitté som
          </note>
          <note>
            Leif Pagrotsky har tillsatt, som ska följa vad som händer med
            globaliseringen, hur den påverkar länder positivt och negativt.
            Det finns ju alltid en fram- och en baksida också av globaliseringen.
            Vi är representerade i globalkommittén och kommer där att verka
            för att jordbruket ska bli en viktig del i arbetet för att få
            globaliseringen att inte leda till det som vi nu kan skönja, nämligen
            ökade klyftor och ökad fattigdom, utan att vi kan använda den
            som ett rättviseinstrument.
          </note>
          <note>
            Låt mig slutligen säga att vi har inom EU fått igenom fått ett
            förslag som innebär ett tull- och kvotfritt tillträde till EU:s
            marknad för all export från mindre utvecklade länder. Det är Sverige
            som har drivit fram detta. Detta var också det enda, vill jag
            säga, som kommissionär Fischler kunde svara i FN i april när han
            fick kritik.
          </note>
          <note type="speaker">
            Anf. 22 BERNDT EKHOLM (s):
          </note>
          <note>
            Fru talman! Det finns mycket som jordbruksministern lyfter fram
            här som är väldigt bra. Jag känner till en del av det också, exempelvis
            Pagrotskys kommitté för globaliseringen. Jag kan påminna jordbruksministern
            om att vi också har en stor biståndsutredning som naturligtvis
            berör livsmedelspolitiken och som är oerhört viktig.
          </note>
          <note>
            Det som jordbruksministern sade om vad bonden ska göra när han
            inte är traditionell bonde längre är säkert ett mycket större
            problem i u-länderna än här i
          </note>
          <note>
            Sverige. Men det är naturligtvis helt rätt tänkt att vi måste
            inse att det i de här länderna är en fråga om sysselsättning,
            kanske för halva befolkningen ibland.
          </note>
          <note>
            Jag delar jordbruksministerns uppfattning om uländernas kritik.
            Därför återkommer jag till frågan om vad det är för utvärdering
            som jordbruksministern talar om i sitt svar. Jag tycker att det
            ligger väldigt mycket i den kritik som frivilligorganisationerna
            har riktat mot WTO-processen och som jag faktiskt tycker att regeringen
            inte har gett ett bra svar på. Jordbruksministern har ännu inte
            svarat, och egentligen inte heller handelsministern, på frågan
            om det inte vore rimligt att gå igenom vad det avtal som Uruguay-rundan
            innebar har gett så att man kan analysera resultatet någotsånär
            innan man går vidare. Jag ser annars en risk för att u-länderna
            kan känna sig bedragna och behöva komma in i ett nytt resultat.
            Det var en av orsakerna till att det gick snett i Seattle.
          </note>
          <note>
            Jag är alltså lite intresserad att höra om jordbruksministern
            kan ställa sig bakom kravet på en ordentlig utvärdering av Uruguay-rundan,
            i det här fallet när det gäller jordbrukspolitiken, för det kanske
            är svårt för jordbruksministern att uttala sig om de andra områdena.
          </note>
          <note>
            Det är nog bra att nyansera sig. Rättvis handel behöver ju inte
            innebära att man river allt skydd för alla, för då kanske den
            inte blir rättvis. Lika villkor kan innebära olika behandling.
            Detta är så tekniskt komplicerat att jag inte kan reda ut vad
            det innebär när det ska omsättas i praktiken. Men jag begriper
            att vi ivärlden behöver trycka ned våra exportsubventioner och
            minska vårt gränsskydd. Det är ganska uppenbart. Långsiktigt tror
            jag t.o.m. att vi har råd att avskaffa det helt.
          </note>
          <note>
            Men jag är betydligt mer tveksam till att samma politik kan omsättas
            generellt i u-länderna, för de är så otroligt olika. För en del
            länder fungerar det nog bra och skulle vara drivande för deras
            utveckling av jordbrukspolitiken och för deras export, för andra
            skulle det inte vara det. De är helt enkelt inte jämförbara. Det
            kan säkert innebära att lokal jordbruksproduktion slås ut och
            att man i stället börjar odla bananer.
          </note>
          <note>
            För många år sedan var jag i Costa Rica, och de lokala bönderna
            där sade att deras jordbruksproduktion slogs ut därför att de
            stora plantagen köpte upp marken eller mer eller mindre tvingade
            till sig marken för att odla bananer för export till oss. På det
            sättet blev det ingen lokal livsmedelsproduktion alls, och det
            kan ju inte vara ett rimligt förhållande.
          </note>
          <note>
            Här är det alltså fråga om den totala avregleringen. Hur ser
            jordbruksministern på den? Jag tror väldigt mycket på avregleringen,
            men jag tror också på en viss flexibilitet. Det är viktigt att
            man använder lite sunt förnuft här och kan se att vi måste behandla
            varandra olika.
          </note>
          <note>
            Det är alltså frågan om en utvärdering och frågan om hur långt
            man kan gå med avregleringen som jag tycker är väldigt viktiga.
          </note>
          <note>
            Sedan delar jag den bild som jordbruksministern gav av EU. Jag
            tror att jag återkommer med ytterligare en fråga i nästa inlägg,
            annars blir det för många frågor så att jag inte får svar.
          </note>
          <note>
            Anf. 23 Jordbruksminister MARGARETA
          </note>
          <note type="speaker">
            WINBERG (s):
          </note>
          <note>
            Fru talman! Ja, visst är det så att länderna skiljer sig väldigt
            mycket åt. Låt mig ge några siffror.
          </note>
          <note>
            Jordbrukets andel av BNP 1998 i låginkomstländer var 21 %. Jordbrukets
            andel i höginkomstländer var 2 %. Det visar hur beroende de fattiga
            länderna är av sitt jordbruk. Andelen befolkning som ansågs som
            jordbrukarbefolkning i i-länder var 8 % och i u-länder
          </note>
          <note>
            53 %. Det är klart att vi måste ta hänsyn till detta, det är
            min och regeringens uppfattning, när vi nu driver frihandel och
            liberalisering.
          </note>
          <note>
            Vi måste också ställa oss frågan - och det är också ett av de
            uppdrag som de myndigheter som jag nämnde har fått - hur vi i
            Sverige har fått vårt välstånd. Ja, inte har vi fått det genom
            fri handel på jordbrukets område, om vi går hundra år tillbaka
            i tiden, utan mycket av vårt välstånd bygger på jordbruksproduktionen.
            Men det bygger också på en väldig protektionism. Det handlar om
            tullmurar och om andra typer av protektionism som vi har haft
            under nästan hundra år och som vi har kunnat bygga ett välstånd
            på. När vi var färdiga med det ansåg vi att vi kunde liberalisera.
            Det var också det vi gjorde i början på 90-talet. Nu är vi tillbaka
            till en protektionism inom EU. Men vad jag vill säga är att det
            är klart att man inte kan kräva en full avreglering av u-länderna,
            utan de måste bedömas för sig. Man måste titta på de olika länderna
            och se vilken typ av skydd varje land behöver för att bygga upp
            sig. Det har vi själva gjort, och det är rimligt att vi också
            ger u-länderna denna möjlighet.
          </note>
          <note>
            När det sedan gäller frågan om att inte bara titta framåt utan
            också titta bakåt, på Uruguayrundan, ska jag gärna medge att det
            uppdrag som jag har givit till
          </note>
          <note>
            Jordbruksverket m.fl. att utreda effekterna av WTO
          </note>
          <note>
            på u-länderna är framåtblickande. Men jag tar gärna till mig
            det Berndt Ekholm säger, och jag ska se om vi på något vis också
            kan göra en tillbakablick. Det är inget löfte, men jag ska se
            över om det är möjligt att göra det på just jordbrukets område.
          </note>
          <note type="speaker">
            Anf. 24 BERNDT EKHOLM (s):
          </note>
          <note>
            Fru talman! De svar jag fick sist behöver jag egentligen inte
            kommentera, för dem är jag nöjd med.
          </note>
          <note>
            Vad gäller hänsynstagande till u-ländernas situation vill jag
            säga att det är sorgligt att vi i Europa har fortsatt. Sverige
            har tyvärr genom EU-medlemskapet tvingats att återuppta en viss
            protektionism. Vi borde ha kunnat lämna den bakom oss i utvecklingen,
            men jag har förståelse för att u-länderna behöver den.
          </note>
          <note>
            Jag ska ta den tid jag har kvar till en fråga om EU.
          </note>
          <note>
            Jordbruksministern har sagt väldigt mycket om EU, men det är
            helt uppenbart att det är något tokigt med exportsubventionerna.
            Jag såg att EU i mitten av 90-
          </note>
          <note>
            talet stod för 85 % av världens samlade utgifter när det gäller
            exportsubventioner. Jag tror att det var
          </note>
          <note>
            1994. Så stod det i ett material. Jag kan inte gå i god för att
            den siffran är korrekt. Det låter väldigt mycket.
          </note>
          <note>
            Men det är säkert så att EU står för den dominerande andelen,
            och det är skäl nog att reflektera.
          </note>
          <note>
            Var och en kan förstå vad det kommer att betyda när det gäller
            trycket på produktionen, vårt överskott och svårigheterna för
            u-länderna att exportera. Det är klart att vi måste minska och
            långsiktigt avskaffa dem.
          </note>
          <note>
            Vi måste också öka marknadstillträdet och få ned tullskyddet
            som vi har här i Europa. Utöver att vi öser över dem billiga livsmedel
            från Europa är det dessutom så att de har svårt att exportera
            till oss. Då talar jag om EU-länderna.
          </note>
          <note>
            Min sista fråga gäller följande. Jag har läst en del om tulleskalering,
            dvs. att tullarna blir högre desto mer förädlade produkterna blir.
            Det låter logiskt, men för u-länderna innebär det att det minskar
            deras möjligheter att satsa på att förädla sina produkter. Tullarna
            blir då högre på exporten, och det är ju som regel också förädlade
            produkter som man vill exportera och inte bara råvaror.
          </note>
          <note>
            Det gör helt enkelt att u-länderna blir kvar som råvaruproducenter.
            I alla fall i Europa praktiserar vi en politik som gör att vi
            hämmar deras utveckling när det gäller förädlade produkter. Där
            har jag en fråga.
          </note>
          <note>
            Är jordbruksministern beredd att arbeta för att tulleskaleringen
            ska ändras?
          </note>
          <note>
            Anf. 25 Jordbruksminister MARGARETA
          </note>
          <note type="speaker">
            WINBERG (s):
          </note>
          <note>
            Fru talman! På denna sista fråga vill jag svara att kommissionen
            har lagt fram ett förslag. Vi ska också se att det faktiskt görs
            saker. Även om det går väldigt sakta görs det saker. Kommissionen
            har lagt fram ett förslag som innebär tull- och kvotfritt tillträde
            till
          </note>
          <note>
            EU:s marknad för all export från mindre utvecklade länder. Vapenexport
            är det enda fullständiga undantaget.
          </note>
          <note>
            För de känsliga varorna - dit räknas bananer, socker och ris
            - ska implementeringen av åtaganden ske stegvis inom en period
            av tre år. Det är Sverige naturligtvis positivt till. Vi vill
            gärna titta lite mer på de ekonomiska konsekvenserna och detta
            förslag behöver diskuteras även fortsättningsvis, men det händer
            ändå en del saker.
          </note>
          <note>
            Jag är inte säker på att det går igenom, för den inställning
            som Sverige har delas inte av alla länder.
          </note>
          <note>
            Det känner Berndt Ekholm väl till.
          </note>
          <note>
            Jag skulle också vilja ta upp en annan sida av saken, som är
            svår gentemot u-länderna och som jag har varit i dispyt eller
            diskussion med dem om. Det gäller att vi vill föra in vissa andra
            mjuka frågor i WTO-
          </note>
          <note>
            förhandlingarna, som t.ex. frågorna om djurskydd och miljö. Det
            är inte så enkelt, för EU som institution har låg trovärdighet.
            Man tror att det är ett nytt sätt att skydda sig ytterligare.
          </note>
          <note>
            Det kräver mycket av förklaring om de ska förstå att det inte
            är så - i varje fall inte från svensk sida -
          </note>
          <note>
            utan att det är ett sätt att skydda djuren och att skydda naturen.
            Men detta krav är ett problem i WTO-
          </note>
          <note>
            förhandlingarna, därför att u-länderna de facto misstror oss.
          </note>
          <note>
            Överläggningen var härmed avslutad.
          </note>
          <note>
            4 § Svar på interpellation 2000/01:30 om återbetalning till lantbruket
          </note>
          <note>
            Anf. 26 Jordbruksminister MARGARETA
          </note>
          <note type="speaker">
            WINBERG (s):
          </note>
          <note>
            Fru talman! Per-Samuel Nisser har med anledning av den överenskommelse
            som träffats mellan regeringen och LRF om bl.a. återföring av
            vissa avgifter i jordbruket frågat om pengar kommer att utbetalas
            fr.o.m. nästa år. Per-Samuel Nisser har också frågat mig om återbetalningen
            kommer att gå till alla lantbruksföretagare eller om den ska styras
            efter produktionsform, storlek eller läge i landet.
          </note>
          <note>
            Av regeringsförklaringen framgår att skatten på handelsgödsel
            i lämplig form ska återföras till jordbruket. Förslag om detta
            ska läggas fram under riksdagsåret.
          </note>
          <note>
            Avsikten är att 2001 års handelsgödselskatt ska återföras till
            jordbruket så snart det är tekniskt möjligt. Det är inte nu möjligt
            att säga vad som händer på längre sikt eftersom vi inte vet vilka
            eventuella förändringar som kan komma att göras i avgiftssystemens
            konstruktion.
          </note>
          <note>
            Det är inte heller möjligt att nu exakt beräkna beloppens storlek
            för år 2001. Dessa frågor bereds nu i
          </note>
          <note>
            Regeringskansliet och i fortsatta samtal med LRF.
          </note>
          <note>
            Dessa samtal gäller också hur återföringen ska genomföras till
            enskilda företag.
          </note>
          <note>
            Jag har tidigare nämnt att lösningen på dessa frågor givetvis
            måste stå i överensstämmelse både med den gemensamma jordbrukspolitikens
            regler och våra höga miljöambitioner. Jag är övertygad om att
            våra samtal med LRF också i fortsättningen kommer att ske i en
            konstruktiv anda, där ett konkurrenskraftigt miljö- och kvalitetsmedvetet
            svenskt jordbruk sätts i centrum.
          </note>
          <note type="speaker">
            Anf. 27 PER-SAMUEL NISSER (m):
          </note>
          <note>
            Fru talman! Först vill jag tacka jordbruksministern för svaret.
            Bakgrunden till interpellationen är att jordbruksministern och
            LRF:s ordförande Hans Jonsson har gjort en överenskommelse om
            återbetalning till lantbruket vad gäller skatten på handelsgödsel.
          </note>
          <note>
            Det som kom fram i samband med att detta presenterades var att
            återbetalningen skulle omfatta ca
          </note>
          <note>
            400 miljoner och att regeringen även skulle utreda hur lantbruket
            skulle kompenseras för högre dieselkostnader. Mer har inte framkommit
            vare sig från regeringen eller i medierna.
          </note>
          <note>
            Denna uppgörelse kan jag konstatera kom dagarna före det att
            budgetpropositionen skulle presenteras.
          </note>
          <note>
            Ute i landet var det stora protester från lantbruket med traktordemonstrationer
            på grund av den höga dieselskatten. Dessa protester kom även från
            bilister och många åkare. Vi minns blockader vid hamnar på flera
            ställen runtom i landet.
          </note>
          <note>
            Mycket lämpligt, kan tyckas, kom då överenskommelsen mellan regeringen
            och LRF. Denna uppgörelse, på ca 400 miljoner, innebar att protesterna
            och demonstrationerna bland lantbrukarna tog slut.
          </note>
          <note>
            I svaret från jordbruksministern klarläggs inte mycket om vad
            som gäller för denna överenskommelse. Det som nu gäller verkar
            vara att det hålls samtal med LRF. I svaret nämns inte heller
            någon summa - tidigare nämndes ju ca 400 miljoner - utan man säger
            nu att det inte är möjligt att beräkna beloppens storlek. Man
            får inte heller någon förklaring när det gäller hur en återbetalning
            ska gå till.
          </note>
          <note>
            Bland lantbruksföretagarna tror man att skatten ska gå tillbaka
            till dem som använder handelsgödsel, men i svaret säger jordbruksministern
            att lösningen på dessa frågor givetvis måste stå i överensstämmelse
            både med den gemensamma jordbrukspolitikens regler och höga miljöambitioner.
            Innebär detta att det är andra kriterier som kan tänkas styra
            hur återbetalningen ska ske? Ska det vara produktionsinriktning,
            läge i landet, storlek på gården eller något annat?
          </note>
          <note>
            Jag vill fråga jordbruksministern om vad hon har för inställning
            till hur detta bör gå till. Vilka ska få återbetalning, och när?
            Hur länge ska detta gälla - ett år eller flera år? Jag vill också
            fråga hur det beslutet ska fattas. Är det regeringen som kommer
            att avgöra detta ärende, eller ska det ske i samråd med Miljöpartiet
            och Vänsterpartiet? Detta kan, som jag ser det, påverka hur denna
            överenskommelse tolkas och hur den kommer att hanteras.
          </note>
          <note type="speaker">
            Anf. 28 INGVAR ERIKSSON (m):
          </note>
          <note>
            Fru talman! Då riksdagens höstsession inleddes meddelade statsministern
            genom sin uppläsning av regeringsförklaringen följande: "Sveriges
            lantbruk är modernt, miljöanpassat och djurvänligt. Svensk livsmedelsproduktions
            konkurrenskraft hävdas. De s.k.
          </note>
          <note>
            gödselskatterna ska i lämplig form återföras till jordbruket.
            Förslag läggs fram under riksdagsåret."
          </note>
          <note>
            Fru talman! Beskedet om att regeringen äntligen tycks vilja göra
            någonting för att förbättra konkurrenskraften ska givetvis hälsas
            med glädje, men frågan om när och hur detta ska ske har egentligen
            inte besvarats. Det sägs nämligen ingenting alls i budgetförslaget
            om detta.
          </note>
          <note>
            Nu säger jordbruksministern i svaret att avsikten är att gödselskatten
            för år 2001 ska återföras till jordbruket så snart det är tekniskt
            möjligt. Men nog vore det tekniska problemet mindre om man i stället
            valde vägen att inte ta ut den här skatten, som ändå ska återbetalas.
            Jag vill då fråga varför regeringen inte kan tänka sig en sådan
            lösning.
          </note>
          <note>
            Sedan talar jordbruksministern också om en lämplig form. Då undrar
            man ju lite grann vad som är en lämplig form. Om man vill höja
            konkurrenskraften inom svenskt jordbruk måste det vara rimligt
            att just de som drabbas av den här skatten också får den tillbaka
            eller - bättre - att inte skatten tas ut.
          </note>
          <note>
            Anf. 29 Jordbruksminister MARGARETA
          </note>
          <note type="speaker">
            WINBERG (s):
          </note>
          <note>
            Fru talman! När LRF lanserade devisen Sveriges bönder på väg
            mot världens renaste jordbruk var man kanske lite sent ute, eftersom
            Sverige nog har världens renaste jordbruk redan nu. Varför har
            vi det? Det är klart att det handlar om en kombination av politiska
            beslut, väldigt duktiga bönder och medvetna konsumenter. Det är
            ett resultat av lagstiftningsarbetet i den här kammaren. Handelsgödselavgifter
            är en del.
          </note>
          <note>
            Det är så man måste se på det här. Man måste se på var t.ex.
            handelsgödselavgiften kommer in i denna helhet, det som förmodligen
            är världens renaste jordbruk.
          </note>
          <note>
            Detta är någonting som jag tycker att vi ska vara väldigt tacksamma
            och stolta över, inte minst i dessa tider när vi ser matskandaler
            poppa upp här och där, nu senast i Frankrike; jag tänker på BSE-krisen
            där.
          </note>
          <note>
            Vi ska vara glada över att vi har den här historien, så att vi,
            när vi nu utsätts för konkurrens och är med i
          </note>
          <note>
            EU, kan bibehålla denna oerhört goda och höga standard.
          </note>
          <note>
            Ja, det var demonstrationer, men uppgörelsen mellan regeringen
            och LRF blev ju ett resultat av att vi hade tagit en liten del
            av den s.k. ryggsäcken. Vi hade diskussioner under en lång tid,
            och nu var det dags att ta ytterligare en lite större del av ryggsäcken.
          </note>
          <note>
            Egentligen var det inte konstigare än så. Det råkade sammanfalla
            med demonstrationerna. Det är möjligt att demonstranterna förstod
            att det var läge att sätta lite press, eftersom budgetpropositionen
            strax skulle lämnas. Det var ju då viktigt för mig och för regeringen
            att kunna ge besked i det sammanhanget.
          </note>
          <note>
            Utgångspunkten för återföring av skatterna ska för det första
            vara att det står i överensstämmelse med regelverket för den gemensamma
            jordbrukspolitiken.
          </note>
          <note>
            Det är ganska självklart tycker jag. För det andra ska det ligga
            i linje med de svenska miljömålsättningarna på jordbrukets område.
            Och för det tredje ska det syfta till att utjämna konkurrensskillnader
            gentemot andra EU-länders jordbruk.
          </note>
          <note>
            Det är tre utgångspunkter som vi diskuterar nu med LRF. Jag vill
            säga att vi inte har för avsikt att avskaffa handelsgödselavgiften.
            Det vore ett svek mot det miljöengagemang som vi alla, hoppas
            jag, känner. Det här innebär också att samma bönder inte kommer
            att få tillbaka samma ersättning; det vore ju detsamma som att
            avskaffa avgiften, och det vore ganska meningslöst.
          </note>
          <note>
            Hur detta nu ska utformas utifrån de här tre kriterierna sitter
            vi och diskuterar med LRF. Det är med
          </note>
          <note>
            LRF som vi pratar; vi pratar inte med någon annan, i alla fall
            inte just nu. Det här är inte någon fråga som är föremål för överläggningar
            mellan olika partier.
          </note>
          <note>
            När vi sedan kommer fram till konstruktionen av avgifterna, som
            vi nu ser över, är det nog däremot en fråga för våra samarbetspartier
            att vara med och diskutera, eftersom miljöfrågan på det viset
            är en av våra samarbetsfrågor.
          </note>
          <note type="speaker">
            Anf. 30 PER-SAMUEL NISSER (m):
          </note>
          <note>
            Fru talman! Det finns tydligen många frågetecken kring hur den
            här uppgörelsen kommer att tolkas av allmänheten.
          </note>
          <note>
            Om det nu sker en återbetalning till lantbruket av skatt för
            i detta fall handelsgödsel, skatt som redan har betalats in, är
            det för mig en märklig rundgång med pengar. Vore det inte enklare
            att, som vi moderater föreslå, ta bort skatten på handelsgödsel,
            i varje fall den del som gäller kvävet? Det skulle då även ge
            lantbruksföretagarna rättvisare och mer lika konkurrensvillkor
            i förhållande till jämförbara bönder i andra länder, i varje fall
            när det gäller handelsgödsel.
          </note>
          <note>
            Kvar finns ju även de andra extrakostnaderna, som belastar lantbruket.
            Jag tänker bl.a. på dieselskatten. Om skatten på handelsgödsel
            skulle tas bort skulle det spara en massa onödigt arbete med att
            först ta in skatt och sedan hitta ett system för att administrera
            en utbetalning till dem som betalar in skatten.
          </note>
          <note>
            Men om denna återbetalning inte går tillbaka till dem som använder
            handelsgödsel vet jag att de lantbrukare som har trott på den
            här uppgörelsen kommer att känna sig rätt lurade. Om pengar kommer
            att gå till dem som inte använder handelsgödsel tror jag att det
            vore bra att säga det redan nu, dvs. att den här överenskommelsen
            blir ett sätt att styra över medel till olika produktionsgrenar,
            ett system som man då kan tänka sig kan bli permanent.
          </note>
          <note>
            Jag vill avsluta med en fråga som gäller den andra delen som
            fanns med i den här överenskommelsen, om jag har förstått det
            hela rätt. Det gäller att det skulle vara någon utredning för
            att man också skulle se över dieselkostnaderna. Kommer statsrådet
            att arbeta för ett förslag - och tror hon att det blir ett sådant
            - med en inriktning mot att sänka dieselskatten för lantbruket?
          </note>
          <note type="speaker">
            Anf. 31 INGVAR ERIKSSON (m):
          </note>
          <note>
            Fru talman! Jordbruksministern säger att Sverige redan nu har
            världens renaste jordbruk. Det är ju riktigt. Den uppfattningen
            har vi också, och det beror inte bara på lagstiftning, även om
            den har bidragit.
          </note>
          <note>
            Det beror också på en starkt ökad medvetenhet om ansvaret för
            miljön. Det vill jag gärna understryka.
          </note>
          <note>
            Sedan vill jag också erinra om att handelsgödselavgiften de facto
            inte infördes en gång av miljöskäl. Skälet var faktiskt att man
            skulle få in pengar för att kunna lyfta ut det svenska spannmålsöverskottet.
            Det var ju också på det sättet att man var överens om att den
            överskottsproduktion som skulle ske i Sverige skulle ske genom
            spannmål. Det var det enklaste sättet att klara de problemen.
          </note>
          <note>
            Frågan om avgiftens betydelse för miljön kommer ju att bli fokuserad
            efter det svar som jordbruksministern här har givit. Jag vill
            också understryka det jag har sagt här, att det är genom medvetenhet,
            bättre kunskap och ett ökat ansvarstagande som vi har gjort de
            stora miljövinsterna.
          </note>
          <note>
            Det är möjligt att man kan hoppas på att jordbruksministern är
            beredd att medverka till att det konventionella jordbrukets miljöproblem
            kan minskas genom att man underlättar när det gäller konkurrenskraften
            och på det sättet stimulerar. Jag har en farhåga för att pengarna
            i huvudsak kommer att föras över till andra produktionsformer,
            och då har de inte den här miljöbetydelsen, som de kan få om man
            i stället verkar för att bidra till att miljöproblemen inom det
            konventionella jordbruket minskas. Vi var på god gång i det förra
            landsbygdsprogrammet, men jag är rädd för att det nya inte fyller
            samma funktion. Det skulle vara intressant att höra vad jordbruksministern
            har för syn på den saken.
          </note>
          <note>
            Anf. 32 Jordbruksminister MARGARETA
          </note>
          <note type="speaker">
            WINBERG (s):
          </note>
          <note>
            Fru talman! Det är ju en väldigt intressant diskussion, även
            om det kanske inte riktigt hör hit. Men kritiken mot det gamla
            miljöprogrammet var ju att det var alltför omfattande, alltför
            krångligt och alltför byråkratiskt. Nu försöker vi förenkla det.
            Då kommer
          </note>
          <note>
            Ingvar Eriksson och säger att det inte blir lika effektivt.
          </note>
          <note>
            Man får ju bestämma sig. Man kan välja att se miljöproblemen
            och förstå att vi, för att komma till rätta med dem, behöver ha
            ett regelverk. Vi har sett över det gamla, därför att det var
            det första vi gjorde någonsin i EU, och det fanns vissa förenklingar
            att göra. Dem har vi gjort nu. Det är möjligt att man kan gå vidare.
            Men kom då igen med konkret kritik av det nya programmet, så ska
            vi väl ta den debatten!
          </note>
          <note>
            Jag vill också säga att det inte är aktuellt att ta bort handelsgödselsavgiften.
            Vi kommer inte att göra det. Även om det skulle bli enklare har
            den ändå till syfte att vi ska komma till rätta med ett specifikt
            miljöproblem. För att vi ska kunna göra det måste vi ha en sådan
            avgift.
          </note>
          <note>
            Vi diskuterar med LRF, som har lagt fram ett förslag som presenterats
            för jordbruksutskottet. Det hoppas jag att Ingvar Eriksson känner
            till, som sitter i utskottet själv. Detta förslag handlar inte
            om att samma bönder ska få tillbaka samma summa utan om att man
            ska lägga ut det via ett arealbidrag. Vi diskuterar den modellen,
            men kanske också lite andra modeller.
          </note>
          <note>
            Jag hoppas att ni litar på LRF. Man måste väl ändå ha tillit
            till böndernas egen organisation när den nu sitter i diskussioner
            med regeringen om de här sakerna.
          </note>
          <note>
            När det gäller dieselskatten är det en fråga som vi också hade
            med i överenskommelsen. Den frågan bereds nu, men det är inte
            Jordbruksdepartementet som gör det utan Finansdepartementet.
          </note>
          <note>
            De här sakerna kommer vi att komma tillbaka med till Sveriges
            riksdag. Då blir det anledning att ta en ny diskussion, både i
            utskott och i kammare.
          </note>
          <note>
            Överläggningen var härmed avslutad.
          </note>
          <note>
            5 § Svar på interpellation 2000/01:67 om hanteringen av slaktavfall
            och djurkadaver
          </note>
          <note>
            Anf. 33 Jordbruksminister MARGARETA
          </note>
          <note type="speaker">
            WINBERG (s):
          </note>
          <note>
            Fru talman! Sven Bergström har frågat vilka åtgärder jag avser
            att vidta för att ändra på regelverket för hantering av slaktavfall
            och djurkadaver. Det regelverk som Sven Bergström syftar på är
            Statens jordbruksverks föreskrifter (SJVFS 1998:34) om hantering
            av djurkadaver och annat animaliskt avfall.
          </note>
          <note>
            Genom föreskrifterna har rådets direktiv 90/667/EEG
          </note>
          <note>
            av den 27 november 1990 om fastställande av veterinära bestämmelser
            om bortskaffande och bearbetning av animaliskt avfall och dess
            utsläppande på marknaden samt om förhindrande av sjukdomsalstrande
            organismer i foder av animaliskt ursprung samt om ändring av direktiv
            90/425/EEG genomförts i Sverige. Enligt direktivet ska i princip
            allt animaliskt avfall
          </note>
          <note>
            - både s.k. högriskavfall, vilket bl.a. innefattar kadaver, och
            s.k. lågriskavfall - samlas in och bearbetas i särskilda anläggningar.
            Genom ändring av Jordbruksverkets föreskrifter har nu även kommissionens
            beslut av den 29 juni 2000 om användning av material som utgör
            en risk när det gäller transmissibel spongiform encefalopati och
            om ändring av beslut 94/474/EG
          </note>
          <note>
            genomförts i svensk lagstiftning. Det är alltså fråga om för
            hela EU gemensamma bestämmelser som
          </note>
          <note>
            Sverige ensidigt varken kan ändra eller avvika ifrån.
          </note>
          <note>
            Främsta syftet med bestämmelserna om hur animaliskt avfall ska
            omhändertas är att förhindra spridning av smittämnen.
          </note>
          <note>
            Skulle det inte regleras hur animaliskt avfall ska omhändertas,
            eller om reglerna inte efterlevs, utsätter vi både människor och
            djur för hälsorisker. BSE-
          </note>
          <note>
            krisen är fortfarande i allra högsta grad aktuell. På kontinenten
            konstateras fortfarande nya fall, och även om framsteg görs vad
            gäller bekämpningen ser vi ännu inte slutet av problemet. I Sverige
            har vi hitintills varit förskonade från BSE, och jag hoppas att
            vi så får förbli, mycket tack vare en klok och förutseende inställning
            i smittskyddsfrågor.
          </note>
          <note>
            Kunskapen om de följder som blev resultatet av illa genomförd
            hantering av animaliskt avfall och i efterhand konstaterad oklok
            fodersammansättning ger inte utrymme för chanstagningar eller
            fromma förhoppningar om att det inte ska hända igen.
          </note>
          <note>
            Föreskrifterna beträffande omhändertagande av animaliskt avfall
            kan synas vara omfattande och dyra att efterleva. Bestämmelserna
            utgör emellertid en försäkring mot smittspridning som jag är övertygad
            om att en mycket stor majoritet av Sveriges konsumenter är tacksamma
            för eller t.o.m. kräver. En väl fungerande hantering av animaliskt
            avfall är dessutom av nationellt intresse eftersom bl.a. denna
            utgör bedömningsgrund för riskklassificering vad gäller
          </note>
          <note>
            BSE. En förutsättning för att kunna utföra obduktioner och de
            analyser som krävs är naturligtvis en fungerande insamlingsverksamhet.
            Med Sverige placerat i en högre riskgrupp skulle följa en ännu
            striktare och mer krävande hantering av vårt animaliska avfall
            än vad som i dag är fallet.
          </note>
          <note>
            Vad beträffar bestämmelserna om undantag från insamlingskravet
            från församlingar i Norrland kan konstateras att två tredjedelar
            av Norrland redan är undantaget och att dispens i särskilda fall
            kan medges i den resterande tredjedelen. Jag vet att näringen
            aktivt arbetar för att lösa problemen med de högre kostnader som
            drabbar Norrlandsproducenterna i samband med kadaverhanteringen,
            så att kostnaden ska fördelas mer rättvist mellan Sveriges animalieproducenter.
          </note>
          <note>
            Det är inte möjligt och inte heller önskvärt att ändra på vårt
            regelverk. Vi är medlemmar i EU och har accepterat utformningen
            av de bestämmelser för hanteringen av animaliskt avfall som skapats
            i samverkan mellan EU:s medlemsländer med hjälp av vetenskapsmän
            och specialister på området. Min uppfattning är att bestämmelserna
            är väl motiverade och att en god efterlevnad är ett viktigt led
            i Sveriges trovärdighet som ett land som värnar djur och människor
            och ser till hela livsmedelsproduktionskedjans betydelse.
          </note>
          <note type="speaker">
            Anf. 34 SVEN BERGSTRÖM (c):
          </note>
          <note>
            Fru talman! Jag ber att få tacka statsrådet Margareta Winberg
            för svaret.
          </note>
          <note>
            Jordbruksministern framför i sitt svar dels att vi har att följa
            EU:s direktiv, dels att skyddet mot den s.k. galna ko-sjukan gör
            att de skärpningar som senare tillkommit är av betydelse för svenska
            folkets förtroende för animala livsmedel. Hon säger också att
            det främsta syftet med bestämmelserna om hur animaliskt avfall
            ska omhändertas är att förhindra spridning av smittämnen.
          </note>
          <note>
            Det här är vi överens om. Det är jättebra och jätteviktigt att
            vi har noggrant reglerat hur man förhindrar spridning av smitta.
            Men det är inte det som är problemet, enligt mitt sätt att se.
            Problemet består i stället i att den svenska tolkningen av direktivet
            på flera punkter inte tar fasta på de möjligheter till olika godtagbara
            hanteringssätt som EU-direktivet erbjuder. Jag återkommer till
            detta lite senare.
          </note>
          <note>
            Margareta Winberg säger också att vi i Sverige har haft en klok
            och förutseende inställning i smittskyddsfrågor. Jag delar den
            uppfattningen. Vi fattade redan 1985 beslut om att inte ge kött-
            och benmjöl till kor, och därmed har vi minskat smittorisken.
          </note>
          <note>
            År 1991 gjorde Jordbruksverkets företrädare
          </note>
          <note>
            Lantbruksstyrelsen, tillsammans med bl.a. ledande smittskyddsmyndigheter
            som Statens veterinärmedicinska anstalt och Djurhälsovården, följande
            bedömning:
          </note>
          <note>
            Ett generellt förbud mot nedgrävning av kadaver kan inte heller
            anses rimligt under svenska förhållanden. I vissa delar av landet
            måste det anses säkrare ur smittskyddssynpunkt, hygienisk synpunkt
            och framför allt praktisk synpunkt att gräva ned kadavren på produktionsstället
            eller på kommunal soptipp efter tillstånd av behörig myndighet.
            Arbetsgruppen tillstyrker därför nuvarande - det här var år 1991,
            för snart tio år sedan - kadaverhantering i Norrland.
          </note>
          <note>
            Efter 1991 har dessvärre Norrland bara blivit glesare vad avser
            djurhållning, och kontrollen av smittsamma sjukdomar, bl.a. BSE,
            har skärpts.
          </note>
          <note>
            Nu är det dessbättre så att berörda EU-direktiv på flera ställen
            öppnar för möjligheten att ta hand om kadaver och avfall på det
            sätt jag tagit upp i min interpellation. Det gällande EU-regelverket
            kan därmed följas även med lokal hantering av kadaver och avfall.
            Jag har kollat detta med flera sakkunniga, länsveterinärer och
            andra.
          </note>
          <note>
            EU inbjuder alltså i sina direktiv medlemsstaterna att stå öppna
            även för andra lösningar än dem som
          </note>
          <note>
            Jordbruksverket i sina författningar anger vara de enda. Låt
            mig ta ett exempel: De svenska föreskrifterna anger, liksom ministern
            gör, att både s.k. högoch s.k. lågriskavfall ska bearbetas i en
            steriliseringsanläggning eller brännas i en förbränningsugn. EU-
          </note>
          <note>
            direktivet anger i stället att avfallet förutom bearbetning kan
            tas om hand genom förbränning eller nedgrävning under vissa förutsättningar.
          </note>
          <note>
            Bränning eller nedgrävning står i själva verket som likvärdiga
            alternativ under de givna förutsättningarna, och det på flera
            ställen i direktivet. Jag har det med mig här, så vi kan läsa
            tillsammans om ministern skulle betvivla vad jag säger. De svenska
            föreskrifterna har skilt dessa ord åt så att man bibringas uppfattningen
            att nedgrävning inte är godkänd. Bland de förutsättningar som
            nämns i direktivet för att nedgrävning ska godkännas finns långa
            avstånd till förbränning.
          </note>
          <note>
            Jag skulle alltså vilja fråga Margareta Winberg om hon är öppen
            för att se över detta, eftersom EU-
          </note>
          <note>
            direktivet faktiskt öppnar för en annan hantering än den vi har
            fastnat för genom Jordbruksverkets föreskrifter. Det är min första
            fråga till jordbruksministern.
          </note>
          <note type="speaker">
            Anf. 35 ANNE-KATRINE DUNKER (m):
          </note>
          <note>
            Fru talman! I Jordbruksverkets övergripande mål står det att
            man ska verka för en konkurrenskraftig miljö- och djurskyddsanpassad
            livsmedelsproduktion till nytta för konsumenter samt skapa förutsättningar
            för ett livskraftigt jordbruk i mindre gynnade områden. Jordbruksverket
            ska alltså bl.a. verka för ett livskraftigt, konkurrenskraftigt
            och miljöanpassat jordbruk. Det är viktiga mål, inte bara för
            den enskilde jordbrukaren eller livsmedelsproducenten, utan också
            för alla konsumenter och för landet i stort.
          </note>
          <note>
            Men tyvärr når inte Jordbruksverket alltid upp till sina mål.
            Under de senaste åren har vi fått flera belägg för det, som också
            har debatterats här i kammaren.
          </note>
          <note>
            I svaret på Sven Bergströms interpellation om hantering av slaktavfall
            skriver jordbruksministern att
          </note>
          <note>
            Sverige varken kan ändra på eller avvika från våra gemensamma
            bestämmelser inom den europeiska unionen. Vi är medlemmar i EU
            och ska naturligtvis följa de gemensamma regler som vi kommit
            överens om. Men det finns inget krav på att övertolka reglerna.
            Det finns däremot möjlighet till en nationell anpassning av reglerna.
            Inte anser väl jordbruksministern att våra bönder ska ha strängare
            regler än bönderna i de övriga medlemsländerna?
          </note>
          <note>
            Våra svenska regler för hantering av slaktavfall visar att Jordbruksverket
            har övertolkat föreskrifterna.
          </note>
          <note>
            I rådets direktiv av den 27 november 1990 kan man läsa sig till
            att animaliskt avfall som är förbundet med hög risk, t.ex. skallen,
            hjärnan, ögon, tonsiller och ryggmärg, kan hanteras på två sätt.
            I artikel 3 står det att man skall bortskaffa avfallet genom förbränning
            eller nedgrävning. Det står alltså att behöriga myndigheter när
            så krävs får besluta att högriskmaterial kan bortskaffas genom
            antingen förbränning eller nedgrävning.
          </note>
          <note>
            Detta har Jordbruksverket tolkat som att specificerat riskmaterial
            ska brännas i en förbränningsanläggning. Varför? I synnerhet i
            vårt land, med så mycket glesbygd, borde man väl också tillämpa
            den senare möjligheten, nämligen att gräva ned avfallet. Inte
            menar väl ministern att vi inte följer våra gemensamma regler
            om Jordbruksverket tar med alla alternativ som man redan gett
            oss via direktivet?
          </note>
          <note>
            Inte anser väl ministern att vi eliminerar smittorisken för konsumenterna
            när vi transporterar avfallet genom hela vårt land och ibland
            t.o.m. utomlands?
          </note>
          <note>
            Att transportera avfallet så långa sträckor som det blir från
            t.ex. mitt hemlän Gävleborg till Stenstorp utgör verkligen en
            smittorisk och har också en negativ påverkan på miljön.
          </note>
          <note>
            Anläggningen för förbränning i Stenstorp har i sig problem, eftersom
            den ligger mitt i samhället. Den skulle troligtvis inte ens få
            tillstånd med dagens krav i miljöbalken. De olägenheter för invånarna
            i
          </note>
          <note>
            Stenstorp, med lukt och utsläpp, som en anläggning av den här
            arten skapar är naturligtvis påfallande med tanke på att den så
            att säga ligger mitt i byn. Men som enda anläggning är den naturligtvis
            oerhört viktig.
          </note>
          <note>
            Ministern skriver i svaret att bestämmelserna är väl motiverade.
            Det kan inte vara motiverat att transportera riskavfall långa
            sträckor genom vårt land till anläggningar som inte ens har full
            kapacitet att ta emot allt avfall. Inte heller är det motiverat
            att Jordbruksverket tolkar reglerna så att våra producenter och
            konsumenter får det sämre än i de övriga medlemsländerna.
          </note>
          <note>
            De frågor jag har är alltså: Om det i direktiven för bestämmelserna
            ges två möjligheter, måste Jordbruksverket tolka det så att det
            blir till nackdel för våra konsumenter och producenter? Tycker
            ministern att våra bönder ska ha strängare regler än i de övriga
            medlemsländerna?
          </note>
          <note type="speaker">
            Anf. 36 INGVAR ERIKSSON (m):
          </note>
          <note>
            Fru talman! I svaret på interpellationen om omhändertagande av
            slaktavfall och kadaver berör jordbruksministern också högriskavfallet
            och vikten av att detta omhändertas. Det råder väl inga delade
            meningar om detta. Det är mycket viktigt.
          </note>
          <note>
            Förändringarna av regelverket har nu i sommar lett till att vi
            inte som tidigare kan exportera en del av det avfallet. Eftersom
            det bara är ett företag som har möjlighet att driva denna verksamhet
            i dag och det företaget inte har haft koncession att ta hand om
            den delen av högriskavfallet som tidigare har kunnat exporteras,
            skulle det vara intressant att veta om man nu - jag vet att det
            är högaktuellt - har klarat av att ge koncession så att det går
            att klara detta inom Sverige.
          </note>
          <note>
            Det måste vi göra, annars blir det kaos.
          </note>
          <note>
            Jag är medveten om att man har försökt att bygga nya anläggningar
            på vissa håll. Men det har stoppats av de enskilda kommunerna.
            Mot den bakgrunden är frågan högaktuell. Det var därför, fru talman,
            jag ville begära ordet, för att få en högaktuell redovisning av
            problemet.
          </note>
          <note>
            Anf. 37 Jordbruksminister MARGARETA
          </note>
          <note type="speaker">
            WINBERG (s):
          </note>
          <note>
            Fru talman! Jag måste säga att jag blir oerhört förvånad över
            den här debatten. När människor ute i
          </note>
          <note>
            Europa insjuknar och t.o.m. dör i sjukdomar som man kan hänföra
            till den fråga vi nu diskuterar, menar ni att vi inte ska följa
            ett regelverk, att vi kan göra på ett annat vis. I själva verket
            gör vi inte alls något annat än andra länder. Vi följer samma
            regelverk inom hela
          </note>
          <note>
            EU.
          </note>
          <note>
            Jag tycker att det är märkligt. Jag förstår inte hur ni med denna
            syn kan stå till svars inför alla konsumenter. Åsikten borde väl
            i stället vara att det är de problem vi förvisso har med transporter
            och förbränningsanläggningar som vi ska åtgärda och inte säga
            att vi ska börja göra på ett annat vis, undanta stora områden
            och gräva ned kanske sjuka delar av djur.
          </note>
          <note>
            Det har vi gjort tidigare. Öland är ett sådant exempel.
          </note>
          <note>
            Där har vi grävt ned och där ligger många sjukdomar och vilar
            i marken som i värsta fall kan orsaka sjukdomar hos djur. Så ska
            vi väl ändå inte ha det.
          </note>
          <note>
            Det sätt som vi jobbar på nu är att vi ska följa regelverket,
            därför att vi inte vill ha in t.ex. BSE i Sverige. Det är just
            därför som den nya bestämmelsen om att man ska ta bort vissa delar
            på nötkreaturet har kommit till.
          </note>
          <note>
            Vi får inspektioner i Sverige. Kommissionen har varit här, precis
            som de åker till alla andra länder. Vi är inte särbehandlade.
            Vi har inget strängare regelverk. Tvärtom skulle man kunna säga
            att vi åtminstone nu har ett stort område som är undantaget, 72
            % av
          </note>
          <note>
            Norrland och några församlingar i Svealand. Det har vi kunnat
            göra hittills därför att vi har en låg djurtäthet.
          </note>
          <note>
            Men kontrolldelegationen noterade vid sitt besök i augusti 1998
            att vi inte infört de bestämmelser som vi skulle i norra delarna
            av Sverige. Man vidtog inga åtgärder direkt, eftersom vi kunde
            hänvisa till att vi skulle påbörja en insamling av sådant avfall.
          </note>
          <note>
            När det gäller Stenstorp fattade regeringen i måndags ett beslut
            om en ytterligare koncession på 2 800
          </note>
          <note>
            ton fram till årsskiftet. Sedan får vi diskutera hur vi ska hantera
            detta. Det är ju inte rimligt, och där delar jag Sven Bergströms
            uppfattning, att man från norra
          </note>
          <note>
            Sverige transporterar långt ned till Stenstorp. Vi behöver en
            anläggning. Det pågår också diskussioner med kommuner och med
            det här företaget om att bygga en eller flera sådana anläggningar.
            Det bästa vore ju om man kunde ha ett par anläggningar som är
            mindre och inte ha en sådan stor som vi nu har i
          </note>
          <note>
            Stenstorp.
          </note>
          <note>
            Jag vet också att det finns en veterinär som förespråkar nedgrävningen.
            Men jag delar inte den uppfattningen, och alla andra veterinärer
            är på regeringens sida och anser att man måste tolka bestämmelserna
            så här.
          </note>
          <note>
            Det pågår också en utveckling av nya metoder för dessa anläggningar
            och deras verksamhet. Jag hoppas mycket på att vi inom en relativt
            kort tid ska kunna se dessa metoder också i verkligheten.
          </note>
          <note type="speaker">
            Anf. 38 SVEN BERGSTRÖM (c):
          </note>
          <note>
            Fru talman! Så hamnar vi till sist ändå i den trista retoriska
            debatt som jag hade hoppats att vi skulle slippa i dag, Margareta
            Winberg. Vem av oss tre sade någonting om att vi inte ville följa
            regelverket?
          </note>
          <note>
            Tvärtom. Jag underströk i mitt inlägg att EU:s direktiv faktiskt,
            när man läser dem noga - jag har dem här och kan läsa högt, Margareta
            Winberg - medger olika sätt att hantera avfallet. Man måste inte
            till varje pris bränna allt. Det står faktiskt i regelverket.
            Jag är säker på att Margareta Winbergs tjänstemän på departementet
            också är läskunniga och har sett detta.
          </note>
          <note>
            Vi har inget strängare regelverk i Sverige, säger
          </note>
          <note>
            Margareta Winberg. Det är också en sanning med modifikation,
            därför att flera EU-länder godkänner nedgrävning av kadaver i
            enlighet med EU-direktivet.
          </note>
          <note>
            I England har den brittiska motsvarigheten till
          </note>
          <note>
            Jordbruksdepartementet, MAFF, Ministry of Agriculture, Fisheries
            and Food, i sitt informationsblad
          </note>
          <note>
            State Veterinary Journal, nr 3 1997, angivit hur sådan nedgrävning
            ska gå till med hänvisning just till samma direktiv som vi pratar
            om.
          </note>
          <note>
            Jag kan misstänka att de regler som gäller inom
          </note>
          <note>
            Sverige förefaller mera baseras på handelspolitiska grunder eftersom
            vi enligt alla undersökningar är fria från BSE. Det finns också
            med i kommissionens beslut från 1997 att undvika snedvridning
            av handeln.
          </note>
          <note>
            Därför ska alla länder tillämpa samma metodik. Margareta Winberg
            och jag vet att Sverige ser radikalt annorlunda ut just med de
            långa avstånden. På den punkten är vi tydligen överens. Jag välkomnar
            det. De långa avstånden gör att det blir orimligt dyra transporter.
          </note>
          <note>
            I mina hemtrakter i Forsa i Hälsingland kostar det
          </note>
          <note>
            1 500 kr att frakta i väg ett dött får för bränning till t.ex.
            Stenstorp, Krutmöllan eller norra Finland. Det kan vara fråga
            om transporter på omkring 100 mil enkel resa. Det här har underminerat
            den avfallsanlänggning för just slakteriavfall och kadaver som
            kommunen framsynt etablerade för några år sedan.
          </note>
          <note>
            Det medverkade till att man fick ut hög utvinning av metangas.
            Margareta Winberg och jag är överens om att vi har hanterat frågorna
            framsynt i Sverige. Från
          </note>
          <note>
            1985 och framåt har det varit förbud mot kadavermjöl. Jag citerade
            Jordbruksverkets föregångare. Har
          </note>
          <note>
            Margareta Winberg några invändningar mot deras beskrivning av
            situationen 1991? Vi har dessbättre varken då eller senare fått
            in de sjukdomarna, och vi ska inte ha in dem. Paradoxalt nog är
            risken större att få in en smitta och sprida den i Sverige med
            den hantering som finns i dag när djur släpas runt i containrar
            eller på lastbilsflak och far runt på vägar, gårdar och ängar
            och läcker kroppsvätskor, blod och annat.
          </note>
          <note>
            Om vi verkligen fick in en allvarlig sjukdom, t.ex.
          </note>
          <note>
            mul- och klövsjuka, ska man gräva ned lokalt, eftersom sjukdomen
            är så farlig att man inte får frakta bort djuren. Det är en paradox
            i sammanhanget att göra så.
          </note>
          <note>
            Jag skulle önska att vi kunde lägga bort retoriken,
          </note>
          <note>
            Margareta Winberg, och försöka hitta öppningar för att komma
            bort från de enorma merkostnader som det innebär för det norrländska
            jordbruket som redan är tyngt sedan tidigare och för hela näringen
            i Sverige.
          </note>
          <note>
            Jag vill upprepa min fråga om Margareta Winberg ändå inte är
            beredd att förutsättningslöst se över tilllämpningen utifrån hur
            EU-direktivet faktiskt ser ut.
          </note>
          <note type="speaker">
            Anf. 39 ANNE-KATRINE DUNKER (m):
          </note>
          <note>
            Fru talman! Nej, Margareta Winberg, jag har inte alls sagt och
            vill inte att vi inte ska följa de regler som finns. Jag tycker
            att det är viktigt, inte minst i den här frågan. Som jordbruksministern
            själv påpekade ska vi självklart se till att vi inte får samma
            problem som i andra länder i Europa här i Sverige. Men, vi måste
            ändå se till att utnyttja de direktiv och möjligheter som finns
            inom EU. Varför måste vi alltid ha regler som försvårar och fördyrar
            hela processen?
          </note>
          <note>
            Regeringen har själv slagit fast att svenskt jordbruk bl.a. ska
            vara resursbevarande, miljöanpassat och etiskt godtagbart. Men
            den tolkning Jordbruksverket gör av regleringen av hanteringen
            av slaktavfall är varken resursbevarande, miljöanpassad eller
            etiskt godtagbar. Det blir dyrare för konsumenten. Vi har t.o.m.,
            Margareta Winberg, kunnat läsa i tidningarna om att man har hittat
            slaktavfall i skogen.
          </note>
          <note>
            När vi fördyrar och försvårar för både producenter och konsumenter
            riskerar vi, som i många andra fall, att många människor tar lagen
            i egna händer. Det vill väl ändå inte jordbruksministern vara
            med och bidra till? Det finns tydliga regler för hur en nedgrävning
            ska hanteras. Det finns också, inte minst i vår glesbygd, goda
            möjligheter till det.
          </note>
          <note>
            Sven Bergström påpekade att Hudiksvalls kommun har redan förberett
            för hur avfallet ska tas emot och t.o.m. för att använda den metangas
            som bildas.
          </note>
          <note>
            Där måste ministern ändå hålla med om att det är resursbevarande
            och miljöanpassat. Jag hoppas att ministern kan lova att ministern
            ska arbeta för att vi ska utnyttja de möjligheter vi har i de
            direktiv vi har och ge våra bönder och livsmedelsproducenter de
            möjligheter som övriga bönder och livsmedelsproducenter i Europa
            har.
          </note>
          <note type="speaker">
            Anf. 40 INGVAR ERIKSSON (m):
          </note>
          <note>
            Fru talman! Jag vill tacka för beskedet om ökningen av koncessionen
            om 2 800 ton. Jag har för mig att man har sökt koncession för
            ett behov på
          </note>
          <note>
            24 000 ton årligen mot tidigare 16 000. Där finns ett glapp.
            Hur tar man hand om detta? Går det att klara sig fram till årets
            slut?
          </note>
          <note>
            Det är givetvis viktigt att få nya anläggningar som är miljövänliga
            och på alla sätt acceptabla till stånd.
          </note>
          <note>
            Hur snart bedömer jordbruksministern att detta ska kunna ske
            för att klara koncessionen inom de ramar som finns?
          </note>
          <note>
            Självklart, jordbruksministern, ska vi följa regelverket. Jag
            tycker inte att det behöver vara någon diskussion om det.
          </note>
          <note>
            Anf. 41 Jordbruksminister MARGARETA
          </note>
          <note type="speaker">
            WINBERG (s):
          </note>
          <note>
            Fru talman! Nej, Sven Bergström det här är ingen retorisk debatt.
            Jag är uppriktigt upprörd. Det som konsumenterna i Europa i dag
            oroar sig för, i ett läge där vi har historiens säkraste mat,
            är att vi på några platser har matskandaler som t.o.m. dödar människor.
          </note>
          <note>
            När vi har tittat på vad detta beror på, har våra experter och
            veterinärer kunnat konstatera att kadaver i foder är en orsak.
            Sverige har varit pådrivande. Vi vill försöka komma till rätta
            med BSE-krisen - hur nu det ska gå till. Den är stor och omfattande.
            Vi har velat vara pådrivande. Vi har varit med och aktivt tagit
            fram de nya reglerna.
          </note>
          <note>
            Det är inte så att vi tillämpar dem på ett rigoröst sätt. Vi
            är det land som har fått undantag för 72 % av
          </note>
          <note>
            Norrlands yta. Det är inte alls säkert att vi kan få behålla
            det undantaget. Det finns synpunkter på det från kommissionens
            sida. Det är därför som det är så viktigt att näringen tar ett
            ansvar. Vi försöker att arbeta tillsammans med näringen, så att
            anläggningar också byggs i Norrland.
          </note>
          <note>
            Ragunda kommun i mitt hemlän är intresserad.
          </note>
          <note>
            Kommunen är en samtalspartner med Jordbruksverket och företaget
            för att möjligen ta emot en sådan anläggning.
          </note>
          <note>
            Jag hade inte hört talas om Hudiksvall. Tanken är att så småningom
            utvinna energi och använda det på ett positivt sätt.
          </note>
          <note>
            Det beslut regeringen fattade i måndags, Ingvar
          </note>
          <note>
            Eriksson, är ett delbeslut. Vi måste också fatta ett ytterligare
            beslut så småningom. Det är näringens ansvar att se till att frågan
            löses. Vi ska vara behjälpliga i så stor utsträckning vi bara
            kan.
          </note>
          <note>
            England, Sven Bergström, är ett sällsynt dåligt exempel. Det
            är det landet som har drabbats värst av galna ko-sjukan. Där lagras
            nu tusentals ton som man inte vet vad man ska göra av. Exemplet
            med det landet var dåligt.
          </note>
          <note>
            Sverige är det land som har fått ett, kanske tillfälligtvis,
            undantag. Vi vet inte hur länge vi kan behålla det.
          </note>
          <note>
            Någon av er var inne på frågan om transporter.
          </note>
          <note>
            Galna ko-sjukan sprids inte genom transporter. Den sprids i livsmedelskedjan.
            Transporter är dåliga av andra skäl, bl.a. miljöskäl. Men själva
            smittan och transporterna har inget samband.
          </note>
          <note type="speaker">
            Anf. 42 SVEN BERGSTRÖM (c):
          </note>
          <note>
            Fru talman! Margareta Winberg fortsätter att vara upprörd över
            matskandaler, kadaver i foder osv. Vi var ju överens om att vi
            i Sverige har haft rigorösa bestämmelser som tack och lov har
            förhindrat detta alltsedan 1985. Då hade vi den hantering jag
            beskrev, nämligen lokalt omhändertagande, nedgrävning på kommunala
            avfallsanläggningar och annat. Vi har aldrig varit i närheten
            av dessa sjukdomar i Sverige, tack vare att vi har haft en framsynt
            hantering. Den ska vi värna.
          </note>
          <note>
            Vad jag vill säga, och som Margareta Winberg konsekvent undviker
            att kommentera, är att EU-
          </note>
          <note>
            direktivet - jag har det här och kan läsa högt om så behövs -
            öppnar för båda dessa alternativ, nämligen central destruering
            och lokal nedgrävning. Det är en möjlighet; vi behöver inte ens
            ha undantag om vi vill tillämpa det på det sättet. Jag vädjar
            till Margareta
          </note>
          <note>
            Winberg att läsa detta en gång till och överväga möjligheten
            att se över regelverket.
          </note>
          <note>
            Det är en oerhört dyrbar hantering och en oerhört miljöskadlig
            hantering, när diesellastbilar far land och rike kring på detta
            sätt. Det är oerhört hotande för näringen och för de slakterier
            som har de långa avstånden. För det lilla lokala slakteriet i
            Delsbo betyder det en merkostnad årligen på 1 miljon kronor.
          </note>
          <note>
            Om Margareta Winberg inte är beredd att medverka till en översyn,
            är hon då beredd att medverka till någon typ av medfinansiering
            från statens sida för att kompensera i första hand det norrländska
            jordbruket för de enorma merkostnader som man drabbas av?
          </note>
          <note>
            Annars riskerar näringen att gå över styr. Så illa är det faktiskt.
          </note>
          <note>
            Jag har en sista fråga: Är Margareta Winberg beredd att medverka
            om en hearing eller ett seminarium ordnas för att penetrera den
            här frågan på djupet? En interpellationsdebatt blir tyvärr alldeles
            för kortfattad.
          </note>
          <note>
            Jag vet att jag har väldigt bra på fötterna i den här frågan.
            Vi ska inte sätta krokben för den svenska jordbruksnäringen i
            onödan. Vi kan tillämpa dessa
          </note>
          <note>
            EU-direktiv mycket klokare med bevarat starkt smittskydd. Det
            kan vi vara överens om.
          </note>
          <note>
            Anf. 43 Jordbruksminister MARGARETA
          </note>
          <note type="speaker">
            WINBERG (s):
          </note>
          <note>
            Fru talman! Sven Bergström refererar till 1985
          </note>
          <note>
            och 1991 och vad vi och experter tyckte då. Det må han få göra,
            men situationen är ju helt annorlunda i dag.
          </note>
          <note>
            I dag har vi en betydligt större kunskap om det här. Vi har i
            Europa drabbats av en sjukdom som vi inte kände till 1985. Vi
            har förstått dess orsak, och vi kan se sambandet mellan i det
            här fallet kadaver i foder och denna sjukdom. Det är det ena.
          </note>
          <note>
            Det andra är att vi är med i EU, och det förändrar också vår
            situation otroligt mycket. Vi har öppna gränser på ett annat sätt
            än vi hade 1985 och 1991.
          </note>
          <note>
            Nu kommer foder och djur, om än i liten omfattning, och nu kommer
            andra saker över våra gränser. Vi skickar ut och vi får in. Det
            gjorde vi inte då på livsmedelsområdet.
          </note>
          <note>
            Det är inte relevant att jämföra med vare sig 1985
          </note>
          <note>
            eller 1991. Det man tyckte att man kunde göra då kunde man göra
            i hägnet av ett skydd runt vårt land på jordbrukets område. I
            dag har vi inte det skyddet.
          </note>
          <note>
            Gränserna är öppna.
          </note>
          <note>
            Sven Bergström frågar om jag är beredd att medge en annan tolkning
            eller att Jordbruksverket skulle kunna göra det. De gör ju det
            i norra Sverige; de använder sig där av lokal nedgrävning. Det
            är det undantag vi har. 72 % av Norrland - det är en ganska stor
            del av Norrland - har det här. Jag tycker inte att det är bra,
            utan det vore bättre om man hade anläggningar också i Norrland.
            Det är det jag försöker arbeta på och hoppas att det ska kunna
            genomföras.
          </note>
          <note>
            Vi har diskussioner med LRF:s Norrlandsgrupp, och de är med på
            det här. De är mycket inne i debatten och i den här utvecklingen.
          </note>
          <note>
            Om det behövs får vi se över finansieringen när det gäller den
            fördyring som detta medför på grund av långa avstånd. Men det
            handlar i så fall om en omfördelning av de pengar som finns i
            systemet. Jag kan gärna lova att se över detta.
          </note>
          <note>
            Överläggningen var härmed avslutad.
          </note>
          <note>
            6 § Svar på interpellation 2000/01:88 om EU:s livsmedelsmyndighet
          </note>
          <note>
            Anf. 44 Jordbruksminister MARGARETA
          </note>
          <note type="speaker">
            WINBERG (s):
          </note>
          <note>
            Fru talman! Lena Ek har frågat hur jag avser att agera för att
            konsumenterna i Sverige och övriga EU
          </note>
          <note>
            ska säkerställas sunda och säkra livsmedel. Dessutom har Lena
            Ek frågat varför jag inte har gjort något för att EU:s livsmedelsmyndighet
            ska placeras i Sverige.
          </note>
          <note>
            För att börja med den första frågan vill jag gärna hänvisa till
            det som Lena Ek själv skriver, nämligen att Sverige har en lång
            tradition av god livsmedelskontroll och goda förhållanden i livsmedelsproduktionen.
            Det är något jag verkligen håller med om.
          </note>
          <note>
            Sverige har en mycket hög säkerhet när det gäller mat, sannolikt
            den högsta i världen. Det är det besked jag får när jag talar
            med forskare på området.
          </note>
          <note>
            Det innebär inte att jag är nöjd med hur det är i dag. Livsmedlen
            måste bli ännu bättre och säkrare.
          </note>
          <note>
            Informationen till oss som konsumenter måste också bli tydligare
            och bättre så att vi ska kunna göra ett medvetet val.
          </note>
          <note>
            De senaste årens skandaler på livsmedelsområdet har gjort att
            frågan om säkra livsmedel har hamnat i fokus inom EU. Intresset
            för att diskutera dessa frågor i alla sammanhang är för närvarande
            mycket stort. Det kan tyckas lite paradoxalt eftersom vi aldrig
            tidigare haft så säkra livsmedel i Europa som vi har nu. Men vårt
            mål är att aldrig acceptera att livsmedel som är farliga för människors
            hälsa får säljas på den europeiska marknaden. De skandaler vi
            har sett kan vi aldrig acceptera.
          </note>
          <note>
            Den svenska regeringen har varit och kommer att fortsätta att
            vara mycket aktiv i arbetet med att modernisera och förbättra
            regelverket på området. Ett viktigt område att förbättra framöver
            är livsmedelskontrollen. Den "kontroll av kontrollen" som Lena
          </note>
          <note>
            Ek efterlyser finns redan genom t.ex. kommissionens kontor i
            Dublin eller andra enheter inom kommissionen som följer upp den
            kontroll som medlemsstaterna utför. Exempel på områden som kommissionen
            kontrollerar är pesticidkontrollen i medlemsstaterna.
          </note>
          <note>
            Jag anser, precis som Lena Ek, att kontrollen av kontrollen kan
            förbättras men tycker att detta bör ske inom ramen för nuvarande
            organisation och inte genom den föreslagna myndigheten. Den nya
            myndigheten är tänkt att i första hand bidra med vetenskapliga
            riskvärderingar som underlag till övriga EU-
          </note>
          <note>
            institutioners beslutsfattande.
          </note>
          <note>
            När det gäller den andra frågan som Lena Ek ställt vill jag börja
            med att hänvisa till de svar jag gav Carl
          </note>
          <note>
            G Nilsson på en interpellation i våras och Inga Berggren på en
            fråga nu i höst.
          </note>
          <note>
            Frågan om bildandet av en europeisk livsmedelsmyndighet har varit
            uppe för diskussion inom EU
          </note>
          <note>
            vid tidigare tillfällen, men det har då stupat bl.a. på finansieringen.
            Intresset för en myndighet har åter väckts i och med de senaste
            årens skandaler på livsmedelsområdet. Jag föreslog redan våren
            1999 att en
          </note>
          <note>
            EU-myndighet borde skapas. Så har nu också föreslagits av kommissionen.
            I dagarna presenterar kommissionen ett mer detaljerat förslag.
          </note>
          <note>
            Jag är övertygad om att oavsett var myndigheten placeras kommer
            den att vara till stor hjälp i unionens arbete för att alla livsmedel
            som produceras i EU är säkra och att konsumenterna kan lita på
            att alla livsmedel de köper är säkra.
          </note>
          <note>
            EU har verkat för att de myndigheter som bildas ska fördelas
            rättvist mellan medlemsstaterna. Sverige och Finland har som nya
            medlemmar ingen EU-
          </note>
          <note>
            myndighet. Finland signalerade tidigt ett starkt intresse för
            livsmedelsmyndigheten. Jag har gett mitt stöd för en lokalisering
            till Finland. Den svenska regeringen har valt att prioritera ett
            organ inom IT-området.
          </note>
          <note type="speaker">
            Anf. 45 LENA EK (c):
          </note>
          <note>
            Fru talman! Åhörare! Statsrådet! Det finns en grund i detta som
            jordbruksministern och jag är djupt överens om, nämligen hur viktigt
            det är med sunda och säkra livsmedel. Det är många föräldrars
            bekymmer i dagens läge hur de ska kunna garantera att deras barn
            verkligen får mat som de mår bra av och som de kan växa och utvecklas
            av, att de får mat som de inte mår dåligt av, och hur man kan
            hindra att de får mat som de t.o.m. blir sjuka av kortvarigt eller
            långvarigt, mat som de blir handikappade av eller t.o.m. mat som
            dödar.
          </note>
          <note>
            Den här situationen och oron i dag kommer förstås av det som
            berörts i den föregående debatten, dvs. BSE-situationen i Storbritannien,
            Irland och andra länder. Nu senast är det diskussionen i Frankrike,
            där många skolor slutar köpa nötkött för att kunna garantera hälsosam
            mat eller åtminstone inte dödlig mat till de skolbarn som äter
            på skolorna.
          </note>
          <note>
            Vi har annat. Vi har salmonella. Vi har hela denna övermedicinering
            av antibiotika som fortfarande finns i stora delar av Europa.
            Vi har användningen av tillväxthormoner, som också kan både skada
            och handikappa, särskilt barn.
          </note>
          <note>
            Jag är övertygad om att rapporterna på det här området kommer
            att bli fler och fler och kommer att bli allvarligare och allvarligare.
            Jag ser också att den kontroll av den här situationen som sker
            i Europa inte fungerar. Det är helt tydligt. Det finns heller
            inget organ som kan se till att kontrollen av området fungerar.
          </note>
          <note>
            Då blir jag väldigt förvånad när jag hör jordbruksministern med
            engagemang och känsla tala om de matskandaler som t.o.m. dödar
            människor runtom i
          </note>
          <note>
            Europa för bara några minuter sedan. Samtidigt vet jag att det
            finns ett förslag i Europaparlamentet om en matmyndighet med en
            möjlighet att besluta om sanktioner mot de myndigheter som inte
            sköter sin kontroll av mat och matsäkerhet. Det är ett förslag
            som miljö- och jordbruksutskottet i Europaparlamentet har antagit
            i enighet. Men Sverige, som normalt sett brukar ha en väldigt
            hög profil i de här frågorna, väljer att stödja en svagare myndighet.
            Det är förvånansvärt men också djupt tragiskt.
          </note>
          <note>
            Den andra delen av min interpellation handlar om att denna myndighet
            borde ha placerats i Sverige.
          </note>
          <note>
            Den frågan borde av drivits av den som företräder
          </note>
          <note>
            Sverige på det här området, nämligen jordbruksministern. Den
            IT-myndighet som man talar om här är ju långt borta i horisonten.
            Det finns också länder som har mer än en EU-myndighet. Att så
            snabbt och så tydligt säga att vi med varm hand lämnar denna möjlighet
            till ett starkt EU-organ till Finland är också förvånansvärt och
            väldigt synd.
          </note>
          <note>
            Anf. 46 Jordbruksminister MARGARETA
          </note>
          <note type="speaker">
            WINBERG (s):
          </note>
          <note>
            Fru talman! Jag blir lite konfunderad när jag läser interpellationen.
            Den är något motsägelsefull. I stycket 3 kritiseras regeringen
            för passivitet. Vi är passiva när det gäller att garantera livsmedelssäkerhet,
            och det är olyckligt. Det är tom retorik, osv. I nästa stycke
            står det: Sverige har en lång tradition av god livsmedelskontroll,
            goda förhållanden i livsmedelsproduktionen, stark djurskyddslag
            och tuffa regler för livsmedelsproduktion på en rad områden. Vi
            har målmedvetet arbetat, osv.
          </note>
          <note>
            Vad är det som gäller? Är vi dåliga eller är vi bra?
          </note>
          <note>
            Det är den första fråga jag vill ställa och få ett svar på. Min
            uppfattning är, som jag sade i den tidigare interpellationsdebatten,
            att vi sannolikt har världens renaste jordbruk. Det har vi fått
            genom en kombination av stark lagstiftning, mycket målmedvetna
            och miljömedvetna bönder och medvetna konsumenter.
          </note>
          <note>
            Jag kan jämföra med den nya livsmedelslagstiftning som kommissionen
            föreslår. På många områden har
          </note>
          <note>
            Sverige redan sedan länge dessa regler i det nationella regelverket.
            Min fråga är: Vad är vi, är vi dåliga eller är vi bra?
          </note>
          <note>
            När det sedan gäller det som Lena Ek började med att ta upp delar
            jag uppfattningen. Det är också den svenska prioriterade målsättningen
            på mitt departement. Vi ska försöka att grundlägga bra matvanor
            hos unga. Det är en nationell sak. Det kan vi besluta om själva.
            Till det ändamålet har jag 60 miljoner under tre år.
          </note>
          <note>
            Olika organisationer och myndigheter i vissa fall har kunnat
            och kan söka pengar och därmed stärka matvanorna hos unga. Jag
            är precis som Lena Ek angelägen om detta. Vad vi ser i dag är
            en oroande utveckling som vi måste försöka att bryta. Det bästa
            sättet att bryta det är att göra det så tidigt som möjligt.
          </note>
          <note>
            Därför har jag också t.ex. ett annat prioriterat område.
          </note>
          <note>
            Det är skolmåltidsverksamheten. Jag tycker att man ska uppvärdera
            den och backa upp den så att man där verkligen har bra mat så
            att barnen vill äta den.
          </note>
          <note>
            Sedan gäller det vad den nya myndigheten ska göra och inte göra.
            Det är klart att man kan diskutera om vi ska ha en myndighet av
            samma typ som den amerikanska Food and Drug Administration. EU
            är en annan typ av union. Vi har inte det amerikanska systemet.
            Med det förslag som Lena Ek pläderar för skulle det bli en ny
            överstatlig myndighet.
          </note>
          <note>
            Både kommissionen och medlemsstaterna har gjort bedömningen att
            det inte är bra att ha det. Det som nu diskuteras är att denna
            myndighet framför allt ska ha hand om riskvärdering och till viss
            del också riskkommunikation. Men själva hanteringen ska ligga
            kvar på kommissionen. Det betyder att kontoret i
          </note>
          <note>
            Dublin kommer att förstärkas. Det blir en bättre kontroll av
            kontrollen också med detta system.
          </note>
          <note>
            Vad slutligen gäller placeringen vet också Lena
          </note>
          <note>
            Ek att det är så det går till i politiken. Man gör upp.
          </note>
          <note>
            Här gjorde statsminister Persson upp med statsminister Lipponen
            om att Sverige - inte bara jag, utan hela regeringen - stöder
            Finland för att få det nya institutet, och Finland kommer att
            stödja Sverige för att få
          </note>
          <note>
            IT-institutet. Det kan man tycka mycket om, men så är realiteten
            i politiken.
          </note>
          <note type="speaker">
            Anf. 47 LENA EK (c):
          </note>
          <note>
            Fru talman! Jag tror inte att det är så svårt att förstå det
            som står i min interpellation. I stycket 4 talas om situationen
            i Sverige, där vi i mångt och mycket är överens. Vi är överens
            om att vi på det här området är ett föredöme för övriga EU-länder.
            Vi hade med stor trovärdighet kunnat husera en myndighet, och
            vi hade också haft den spetskompetens som en sådan behöver. Det
            är det ena.
          </note>
          <note>
            Alldeles innan talas i interpellationen om den passivitet som
            regeringen visar när det gäller resten av
          </note>
          <note>
            Europa. Där skulle denna myndighet med tyngd kunna gå in med
            sanktioner och se till att farliga saker inte får förekomma. Den
            skulle ordentligt kunna sanktionsbelägga de som inte klarar av
            detta.
          </note>
          <note>
            Det är i resten av Europa vi har de stora matskandalerna. Det
            är där denna starka, tunga myndighet hade behövts. Kommissionen
            och medlemsstaterna har inte bedömt att det är nödvändigt. Men
            de folkvalda parlamentarikerna i parlamentet har i enighet i utskottet
            varit överens om att denna starka, tunga myndighet behövs. Det
            väger väl ändå någonting också i vår värld.
          </note>
          <note>
            Den nu resonerande myndigheten ska hålla på med riskvärdering,
            riskhantering, utvärdering och sådana saker. Det sker till dels
            redan nu. Det som man kommer att kunna göra är egentligen väldigt
            mjukt och försiktigt. Det är ett informerande, utbildande, uppföljande,
            rekommenderande, utredande och inlindande.
          </note>
          <note>
            Det som nu behövs i hela Europa är rätt så tuffa tag för att
            komma till rätta med situationen. Jag tycker fortfarande att det
            är tragiskt att inte Sveriges företrädare har drivit den linjen,
            trots att de folkvalda EU-
          </note>
          <note>
            parlamentarikerna har varit överens om det.
          </note>
          <note>
            Anf. 48 Jordbruksminister MARGARETA
          </note>
          <note type="speaker">
            WINBERG (s):
          </note>
          <note>
            Fru talman! Vad är då passivitet? I Sverige har vi varit bra.
            Där har vi gjort mycket. Skulle vi då inte föra över detta till
            EU?
          </note>
          <note>
            Vad vi har gjort är att vi försöker att få EU att anta våra salmonellabestämmelser.
            Vi försöker - och nu också med viss framgång - att få dem att
            anta vårt kadaverförbud, som vi har haft under lång till. Vi försöker
            nu med stor framgång att få dem att avstå från antibiotika i foder,
            där vi bara har fyra antibiotikaslag kvar. Som jag sade var det
            från början mitt förslag år 1999 att vi skulle ha en myndighet.
          </note>
          <note>
            Jag vet inte vad det är för passivitet som Lena Ek talar om.
            Det skulle möjligen vara att vi inte drev institutet till Sverige.
            Det är en politisk uppgörelse.
          </note>
          <note>
            Det är sådant som händer i politiken. Det intressanta är väl
            att vi nu får ett institut som ska göra saker. Det är kanske mindre
            viktigt var det ligger, även om jag vill understryka det som också
            Lena Ek sade: Sverige skulle ha varit mycket väl skickat att ha
            det hos oss.
          </note>
          <note>
            Vi har mycket bra vetenskapsmän på det området.
          </note>
          <note>
            Men det har sannolikt också Finland.
          </note>
          <note>
            Jag förstår heller inte vad Lena Ek talar om när hon säger något
            om parlamentet och dess andra förslag. Jag såg både Karl Erik
            Olsson och Marit Paulsen på TV efter debatten i Europaparlamentet
            strålande glada tala om att de nu hade fått igenom detta. Vad
            är det då ytterligare som Lena Ek vill ha igenom?
          </note>
          <note>
            Europaparlamentet anser att myndighetens ansvarsområde främst
            ska vara att ge vetenskapliga råd och att samla in vetenskapliga
            data. Man påpekar vidare att det är viktigt med ett nära samarbete
            med kontoret i Dublin och läkemedelsmyndigheten, men också att
            gränsdragningen blir tydlig. Man menar att livsmedelsmyndigheten
            ska föreslå typ av inspektion samt frekvens och procedurer för
            inspektioner som utförs av kontoret i Dublin. Det är inga konstiga
            saker! Detta kommer vi att diskutera. Det var detta som
          </note>
          <note>
            Karl Erik Olsson och Marit Paulsen stod upp och var så lyckliga
            över att de hade fått igenom. Jag förstår alltså uppriktigt sagt
            inte vad vi är oense om.
          </note>
          <note type="speaker">
            Anf. 49 LENA EK (c):
          </note>
          <note>
            Fru talman! När det gäller riktigt farliga saker är det i de
            allra flesta fall bra att efter information, utvärdering och utbildning
            också kunna använda sig av sanktioner. Det gör vi på de flesta
            andra områden när det handlar om riktigt farliga saker.
          </note>
          <note>
            Det som Karl Erik Olsson och Marit Paulsen har föreslagit är
            en europeisk matpolis - inte en europeisk mattant. Det är rätt
            stor skillnad. Däri ligger också det som jag kallar för passivitet
            i det här läget. Information, utvärdering och riskvärdering är
            ju någonting som den allmänna debatten har dragit i gång i kombination
            med det som görs i Dublin.
          </note>
          <note>
            Det som behövs, förutom de vetenskapliga grunderna eller utredningarna
            som jordbruksministern hänvisar till, är en myndighet som kan
            vidta sanktioner.
          </note>
          <note>
            En väldigt bra och intressant parallell är EU:s och konkurrensmyndighetens
            agerande i konkurrensfrågor. Det var den typen av sanktioner och
            ingripanden som både Karl Erik Olsson och Marit Paulsen hade hoppats
            att denna myndighet skulle ha möjlighet att göra. Det kommer den
            nu inte att få. Min ärliga uppfattning är fortfarande att det
            är tragiskt att den inte får det. Jag tror nämligen att det hade
            behövts - både för matkvaliteten och för de barn som ska äta maten
            i
          </note>
          <note>
            Europa i framtiden.
          </note>
          <note>
            Anf. 50 Jordbruksminister MARGARETA
          </note>
          <note type="speaker">
            WINBERG (s):
          </note>
          <note>
            Fru talman! Jag tycker att det är lite intressant, det här med
            matpolis och mattant. Jag tolkar då mattant i en positiv bemärkelse.
            Vad mattanterna gör i Sverige
          </note>
          <note>
            - men tyvärr inte i andra länder eftersom man inte har skolmat
            i andra länder i så stor utsträckning - är nämligen att arbeta
            förebyggande och långsiktigt. De ser till att maten är bra så
            att barnen mår bra. Vad en polis gör är att rycka ut i det akuta
            skedet, när någonting har hänt.
          </note>
          <note>
            Man kan säga att det här institutet blir en form av mattant -
            om vi nu ska illustrera det på det viset -
          </note>
          <note>
            inom EU. Men matpolisen finns på kontoret på Irland, och ska
            där förstärkas med delar av det som
          </note>
          <note>
            Lena Ek efterlyser.
          </note>
          <note>
            Jag såg alltså det här efter parlamentsbehandlingen, och jag
            kunde inte uppfatta annat än att de som hade haft ärendet uppe
            till behandling i jordbruksutskottet var mycket nöjda med den
            behandling som parlamentet gett det.
          </note>
          <note>
            Överläggningen var härmed avslutad.
          </note>
          <note>
            7 § Svar på interpellation 2000/01:48 om internationellt samarbete
            om kommunikationsrätt
          </note>
          <note>
            Anf. 51 Justitieminister THOMAS
          </note>
          <note type="speaker">
            BODSTRÖM (s):
          </note>
          <note>
            Fru talman! Ana Maria Narti har frågat mig på vilket sätt Sverige
            arbetar för ett juridiskt samarbete på området "en modern internationell
            kommunikationsrätt". Hon har särskilt frågat om det finns några
            konkreta möjligheter att tillsätta en internationell juridisk
            arbetsgrupp. Denna skulle ha till uppgift att övervaka och analysera
            det som händer i Sverige, i
          </note>
          <note>
            EU och i hela världen.
          </note>
          <note>
            I dag finns det ett stort internationellt samarbete kring de
            frågor som Ana Maria Narti tar upp, inte minst inom EU. Tidigare
            i år antogs t.ex. ett direktiv om elektronisk handel. Vidare har
            kommissionen förklarat att den tänker ta initiativ till regler
            om bekämpning av barnpornografi och till åtgärder mot rasism och
            främlingsfientlighet på Internet. Ett beslut om bekämpning av
            barnpornografi på Internet fattades tidigare i år. Även andra
            åtgärder kunde nämnas här, t.ex. direktivet om elektroniska signaturer.
          </note>
          <note>
            När det gäller områden som ligger utanför civilrätten och straffrätten
            kan jag nämna det arbete som för närvarande pågår för att ta fram
            ett nytt regelverk för elektroniska kommunikationer. I det arbetet
            ingår bl.a. att ta fram ett nytt direktiv om behandling av personuppgifter
            och skydd för privatlivet inom sektorn för elektronisk kommunikation.
          </note>
          <note>
            Förutom arbetet i EU vill jag särskilt peka på det samarbete
            som sker i FN. I FN:s kommission för internationell handelsrätt,
            Uncitral, pågår ett ingående samarbete om den internationella
            handelsrätten. Just nu håller man på att arbeta fram ytterligare
            regler för elektronisk handel.
          </note>
          <note>
            Jag vill också lyfta fram det arbete som sker inom ramen för
            ett annat FN-organ, nämligen WIPO. Arbetet där går bl.a. ut på
            att anpassa immaterialrätten till den tekniska utvecklingen. WIPO
            har i dag hand om 21 olika konventioner. Några av konventionerna
            gäller just patent och upphovsrätt - två områden som
          </note>
          <note>
            Ana Maria Narti särskilt nämner.
          </note>
          <note>
            På det straffrättsliga området vill jag framhålla det arbete
            som pågår inom Europarådet. Där arbetar man för närvarande med
            att ta fram en konvention om IT-
          </note>
          <note>
            relaterad brottslighet. En viktig del i det arbetet är att förstärka
            det internationella samarbetet vid utredning och lagföring av
            sådan brottslighet.
          </note>
          <note>
            Det finns alltså redan i dag ett mycket omfattande internationellt
            samarbete kring de frågor som Ana
          </note>
          <note>
            Maria Narti tar upp. Den svenska regeringen deltar aktivt i det
            samarbetet.
          </note>
          <note>
            Den tekniska utvecklingen går snabbt. Utvecklingen är ofta gränsöverskridande.
            Det är angeläget att man även i fortsättningen arbetar internationellt
            i dessa frågor. Det behövs god framförhållning i arbetet. Jag
            håller med om att man hela tiden måste följa den tekniska utvecklingen
            och de konsekvenser som denna, både på gott och ont, för med sig.
            Detta gäller både internationellt och på hemmaplan.
          </note>
          <note>
            Men jag bedömer det inte som realistiskt att skapa ett sådant
            internationellt organ för modern internationell kommunikationsrätt
            som Ana Maria Narti efterfrågar. På den frågan måste jag därför
            svara nej. Däremot är det önskvärt, och säkert också möjligt,
            att bredda och fördjupa samarbetet på annat sätt. Men ett sådant
            utökat samarbete bör troligen i första hand ske i de samarbetsorgan
            som redan finns.
          </note>
          <note>
            Ana Maria Narti tar upp en annan angelägen aspekt som jag till
            sist vill säga några ord om.
          </note>
          <note>
            När det gäller lagstiftningen i EU på dessa områden håller jag
            med om att resultatet hittills i många fall har blivit alltför
            fragmentariskt. Man har ofta riktat in sig på enstaka frågor.
            Det ligger kanske i lagstiftningsprocedurens natur i EU att det
            blir så.
          </note>
          <note>
            Men det är ändå olyckligt. Det är viktigt att lagstiftningen
            har sin grund i en helhetssyn så långt som möjligt.
          </note>
          <note>
            Ett annat problem är att många av EG-direktiven har tillkommit
            under stark tidspress. Jag vågar påstå att detta har lett till
            att EU-lagstiftningen i vissa fall inte har fått den höga kvalitet
            som är önskvärd och som vi är vana vid i Sverige.
          </note>
          <note>
            Det finns anledning att noga följa detta i framtiden. Just frågan
            om kvalitet i lagstiftningen är också något som vi kommer att
            driva från Justitiedepartementets sida under det svenska ordförandeskapet.
          </note>
          <note>
            Här bör man också uppmärksamma de tidsfrister som gäller för
            medlemsstaterna när de ska genomföra
          </note>
          <note>
            EG-direktiven. Det är viktigt att dessa blir tillräckligt långa.
            Alltför korta tider riskerar att leda till att vår lagstiftning
            inte håller tillräckligt hög kvalitet. Regering och riksdag måste
            få den tid som behövs för att kunna genomföra direktiven på bästa
            sätt. Från svensk sida försöker vi hålla fast vid att tiden normalt
            bör vara minst tre år för civilrättslig lagstiftning.
          </note>
          <note>
            Ana Maria Narti nämner distansavtalslagen. Den lagen bygger ju
            på ett EG-direktiv. Jag känner till att riksdagen inte hade den
            tid som den har rätt att kräva för att behandla en sådan viktig
            proposition. Jag menar att detta klart och tydligt visar hur betydelsefullt
            det är att tidsfristen för att genomföra EG-direktiv inte blir
            för kort. Detta är en synnerligen angelägen fråga som vi bör uppmärksamma
            i EU.
          </note>
          <note type="speaker">
            Anf. 52 ANA MARIA NARTI (fp):
          </note>
          <note>
            Fru talman! Först vill jag tacka för det svar jag har fått och
            gratulera den nya justitieministern till hans nya position.
          </note>
          <note>
            Jag tycker att det svar jag har fått inbjuder till en fortsatt
            diskussion. Det är en mycket lång diskussion som väntar oss. Ingen,
            varken en erfaren jurist eller en oerfaren parlamentsledamot -
            jag har bara ett år i lagutskottet bakom mig - kan orientera sig
            i den virvel av händelser som den nya internationella kommunikationen
            sätter i gång. Visst pågår det i dag ett mycket intensivt arbete
            internationellt. Ändå hjälper det inte. Vi gör misstag.
          </note>
          <note>
            Jag ska ta ett exempel som har vållat en mindre storm hos allmänheten.
            Det handlar om obeställd reklam. Det gäller reklam som kommer
            via Internet.
          </note>
          <note>
            Denna reklam stör väldigt många människor när de, utan den minsta
            önskan att få ta emot sådana budskap, känner sig bombarderade
            och dränkta av sådan reklam.
          </note>
          <note>
            Där har vi fattat ett felaktigt beslut. Jag personligen kritiserade
            detta beslut, men kanske inte tillräckligt starkt. Vi har beslutat
            om ett register som ska samla namn på alla människor som inte
            vill ta emot reklam. Ett sådant register skulle bli nationellt.
            Men cirkulationen av sådana meddelanden är internationell. De
            som skickar sådana reklammeddelanden tar inte hänsyn till nationella
            register. De kan mycket lätt gå förbi detta.
          </note>
          <note>
            Efter detta har också Konsumentverkets bedömning kommit. Konsumentverket
            säger samma sak.
          </note>
          <note>
            Det här nationella registret hjälper inte. Jag vill gärna lyfta
            fram den här frågan. Det finns internationella organ. De är säkert
            mycket duktiga och bedriver en fin verksamhet, men det händer
            ändå mycket ofta att förvirring uppstår i virveln av händelser
            som äger rum. Då beslutar vi om lagar som mycket snabbt visar
            sig inte fungera. Detta blir en stor utmaning för en ny justitieminister.
          </note>
          <note>
            Anf. 53 Justitieminister THOMAS
          </note>
          <note type="speaker">
            BODSTRÖM (s):
          </note>
          <note>
            Fru talman! Jag tackar för gratulationerna. Ett år verkar för
            mig väldigt långt om man jämför med den erfarenhet på några veckor
            som jag har.
          </note>
          <note>
            Jag ska försöka svara på den fråga som handlar om det som kallas
            opt out- och opt in-lösning och vilket alternativ man ska välja.
            Av lagutskottets betänkande med anledning av propositionen om
            obeställd reklam framgår att utskottet förutsätter att ett konkret
            förslag till nationellt spärregister redovisas för riksdagen senast
            under första halvåret 2001. Det är enligt lagutskottet inte förenligt
            med en aktiv konsumentpolitik att ha en opt out-lösning om det
            inte finns ett centralt register som konsumenten kan vända sig
            till och avböja e-postreklam. Med en opt outlösning är det just
            så som Ana Maria Narti nämner.
          </note>
          <note>
            Regeringen har nu att ta ställning till vilken väg man ska gå.
            Det finns två alternativ. Det ena är att hålla fast vid opt out-lösningen.
            Då måste man införa ett nationellt spärregister. Det finns alltså
            inte i dag.
          </note>
          <note>
            Det andra är att övergå till en opt in-lösning som finns i flera
            andra länder. Den frågan bereds för närvarande i Regeringskansliet.
            Det är det svar jag kan ge.
          </note>
          <note type="speaker">
            Anf. 54 ANA MARIA NARTI (fp):
          </note>
          <note>
            Fru talman! Det var roligt att höra att man jobbar med alternativ
            nummer två, opt in. Efter allt det som har skett sedan vi fattade
            beslutet, som var en kompromiss, är jag mer och mer övertygad
            om att opt in är den bästa lösningen.
          </note>
          <note>
            De flesta av oss riksdagsledamöter har också fått massor med
            e-brev som protesterar mot den fria obeställda reklamen. Folk
            känner sig direkt kränkta av det. För mig är min dator ett arbetsredskap
            och någonting som står mig mycket nära. I den vill jag absolut
            inte ha in konstiga meddelanden från vilka sändare som helst.
            Jag förstår de människor som har protesterat.
          </note>
          <note>
            Jag vill ta upp en annan fråga också. Justitieministern har talat
            om hastigheten som tvingar oss att, både på nationell och internationell
            nivå, skriva om lagar. Detta är alldeles sant. Det är sant att
            det finns direktiv som kommer från EU som redan när de kommer
            till oss inte längre stämmer med vad som hänt inom tekniken. Vi
            ställs också inför situationen att fatta beslut alldeles för hastigt.
            Men ibland gör vi våra egna små eller stora misstag. Ibland är
            de här misstagen väldigt svåra att förstå. Jag tänker på en bestämmelse
            i den nya bokföringslagen.
          </note>
          <note>
            Där står det att allt elektroniskt material som har med dokumentationen
            av en transaktion att göra ska bevaras på företaget i den form
            det hade när det kom till företaget. Det betyder att om det har
            kommit på diskett ska jag bevara disketten och har det kommit
            med e-mail ska jag ha hela installationen kvar under fyra år.
            Först efter fyra år har jag enligt den nya bokföringslagen rätt
            att konvertera.
          </note>
          <note>
            En sådan lag skulle kanske fungera om alla företag i Sverige
            hade nya datorer vid det datum när lagen träder i kraft. Vi vet
            att de flesta datorer byts ut efter tre år. På grund av den galopperande
            tekniska utvecklingen blir de fullständigt obrukbara, inte därför
            att de inte fungerar utan därför att de inte kan svara till andra
            system som kommer i gång eller för att minnet är för litet osv.
            Efter fyra år behöver alltså en företagare hela den gamla utrustningen
            plus personal och mjukvara som tillåter utläsning av den elektroniska
            dokumentation som kom in i en viss form.
          </note>
          <note>
            Här tycker jag att vi har gjort ett misstag och inte tagit hänsyn
            till den otroligt snabba tekniska utvecklingen. Det skulle vara
            väldigt intressant att höra vad justitieministern tycker om detta.
          </note>
          <note>
            Anf. 55 Justitieminister THOMAS
          </note>
          <note type="speaker">
            BODSTRÖM (s):
          </note>
          <note>
            Fru talman! När det gäller den första frågan får vi alltså avvakta
            det arbete som pågår för att sedan ta ställning.
          </note>
          <note>
            När det gäller den andra frågan är det så att om räkenskapsinformation
            består av uppgifter som har erhållits från någon annan gäller
            detta först fr.o.m.
          </note>
          <note>
            fjärde året efter det kalenderår då räkenskapsårets avslutades.
            Lagens krav på bevarande av räkenskapsinformation är alltså tre
            år och inte fyra år. Bestämmelsen om bevarande av räkenskapsinformation
            hindrar inte företaget från att anpassa informationen till företagets
            eget informationssystem. En förutsättning för detta är naturligtvis
            att räkenskapsinformationen inte förändras. Bestämmelserna ställer
            inte heller något krav på bevarande av den maskinella utrustningen
            och de andra fysiska föremål som ursprungligen användes för att
            spara informationen. Det är naturligtvis så att tillgången på
            maskinvara kan göra det nödvändigt att använda annan utrustning
            än den som användes från början. Enligt riksdagsmajoritetens mening
            innebar bestämmelsen en lämplig avvägning mellan å ena sidan kraven
            på dokumentation och bevis samt å andra sidan företagens behov
            av att utnyttja ny teknik. Som jag ser det har det inte framkommit
            något som förändrar den bedömningen nu.
          </note>
          <note type="speaker">
            Anf. 56 ANA MARIA NARTI (fp):
          </note>
          <note>
            Fru talman! Eftersom jag har arbetat i lagutskottet med det här
            beslutet kan jag intyga att konvertering inte accepteras förrän
            den lagstadgade perioden redan är borta.
          </note>
          <note>
            Men det är inte det som är det viktigaste. Det viktigaste är
            att vi hittar metoder för att tillsammans på alla nivåer kunna
            hantera de här mycket nya frågorna.
          </note>
          <note>
            Jag vet inte om det är just ett internationellt organ, en internationell
            arbetsgrupp, som skulle ge de bästa möjliga svaren i sammanhanget.
            Men jag har en känsla av att vi allihop hela tiden måste gå i
            skola och tillämpa det som i dag så vackert kallas för livslångt
            lärande för att kunna hålla takten med vad som händer på alla
            nivåer - internationellt, inom EU och på nationell nivå.
          </note>
          <note>
            Överläggningen var härmed avslutad.
          </note>
          <note>
            8 § Meddelande om ändring i kammarens sammanträdesplan
          </note>
          <note>
            Andre vice talmannen meddelade att fredagen den
          </note>
          <note>
            17 november kl. 9.00 skulle interpellationssvar lämnas. Aviserat
            arbetsplenum skulle utgå.
          </note>
          <note>
            9 § Anmälan om inkommen faktapromemoria om förslag från Europeiska
            kommissionen
          </note>
          <note>
            Andre vice talmannen anmälde att följande faktapromemoria om
            förslag från Europeiska kommissionen inkommit och överlämnats
            till utskott:
          </note>
          <note>
            2000/01:35 Förslag till Europaparlamentets och rådets direktiv
            om mätinstrument (MID)
          </note>
          <note>
            KOM (2000) 566
          </note>
          <note>
            10 § Hänvisning av ärenden till utskott
          </note>
          <note>
            Föredrogs och hänvisades
          </note>
          <note>
            Proposition
          </note>
          <note>
            2000/01:40 till justitieutskottet
          </note>
          <note>
            Motioner
          </note>
          <note>
            2000/01:L1 och L2 till lagutskottet
          </note>
          <note>
            2000/01:U4 och U5 till utrikesutskottet
          </note>
          <note>
            2000/01:Fi1-Fi4 till finansutskottet
          </note>
          <note>
            11 § Bordläggning
          </note>
          <note>
            Anmäldes och bordlades
          </note>
          <note>
            Motion med anledning av prop. 2000/01:16 Vissa ålderspensionsfrågor,
            m.m.
          </note>
          <note>
            2000/01:Sf9 av Ulla Hoffmann m.fl. (v)
          </note>
          <note>
            Finansutskottets betänkanden
          </note>
          <note>
            2000/01:FiU8 Offentlig upphandling i informationssamhället, m.m.
          </note>
          <note>
            2000/01:FiU9 Vissa kommunalekonomiska frågor
          </note>
          <note>
            2000/01:FiU12 Allmänna pensionsfondens verksamhet år 1999
          </note>
          <note>
            Justitieutskottets betänkande
          </note>
          <note>
            2000/01:JuU2 Ny smugglingslag
          </note>
          <note>
            Skatteutskottets betänkanden
          </note>
          <note>
            2000/01:SkU2 Internationellt tullsamarbete
          </note>
          <note>
            2000/01:SkU4 Förenklad skattedeklaration
          </note>
          <note>
            Miljö- och jordbruksutskottets betänkande
          </note>
          <note>
            2000/01:MJU4 Ändringar i utsädeslagen
          </note>
          <note>
            12 § Anmälan om interpellationer
          </note>
          <note>
            Anmäldes att följande interpellationer framställts
          </note>
          <note>
            den 10 november
          </note>
          <note>
            2000/01:105 av Ulf Nilsson (fp) till statsrådet Ingegerd Wärnersson
          </note>
          <note>
            Fristående skolor
          </note>
          <note>
            2000/01:106 av Maria Larsson (kd) till statsrådet
          </note>
          <note>
            Mona Sahlin
          </note>
          <note>
            Arbetstidsfrågan - flexibel förläggning
          </note>
          <note>
            Interpellationerna redovisas i bilaga som fogas till riksdagens
            snabbprotokoll tisdagen den 14 november.
          </note>
          <note>
            13 § Anmälan om frågor för skriftliga svar
          </note>
          <note>
            Anmäldes att följande frågor för skriftliga svar framställts
          </note>
          <note>
            den 9 november
          </note>
          <note>
            2000/01:189 av Marina Pettersson (s) till jordbruksminister Margareta
            Winberg
          </note>
          <note>
            Auktorisation av hovslagare
          </note>
          <note>
            2000/01:190 av Gudrun Lindvall (mp) till miljöminister Kjell
            Larsson
          </note>
          <note>
            Miljögift i bensin
          </note>
          <note>
            2000/01:191 av Owe Hellberg (v) till statsrådet Lars-
          </note>
          <note>
            Erik Lövdén
          </note>
          <note>
            Krav på budgetbalans i kommunerna
          </note>
          <note>
            2000/01:192 av Owe Hellberg (v) till statsrådet Lars-
          </note>
          <note>
            Erik Lövdén
          </note>
          <note>
            Räddningstjänstersättning till Gävle kommun
          </note>
          <note>
            2000/01:193 av Lena Olsson (v) till socialminister
          </note>
          <note>
            Lars Engqvist
          </note>
          <note>
            Stöd till funktionshindrade
          </note>
          <note>
            2000/01:194 av Rolf Gunnarsson (m) till försvarsminister Björn
            von Sydow
          </note>
          <note>
            Flyttningen av Swedint
          </note>
          <note>
            2000/01:195 av Kenneth Lantz (kd) till försvarsminister Björn
            von Sydow
          </note>
          <note>
            Samordning av utbildning inför internationella insatser
          </note>
          <note>
            2000/01:196 av Nils Fredrik Aurelius (m) till statsrådet Ingegerd
            Wärnersson
          </note>
          <note>
            Riksintag på hästhållningsutbildning
          </note>
          <note>
            2000/01:197 av Eva Arvidsson (s) till finansminister
          </note>
          <note>
            Bosse Ringholm
          </note>
          <note>
            Försäljning av statlig mark i skärgården
          </note>
          <note>
            2000/01:198 av Lars Björkman (m) till justitieminister Thomas
            Bodström
          </note>
          <note>
            Polisens resurser
          </note>
          <note>
            2000/01:199 av Ingemar Vänerlöv (kd) till justitieminister Thomas
            Bodström
          </note>
          <note>
            Extra resurser till polisen under EU-ordförandeskapet
          </note>
          <note>
            2000/01:200 av Sonja Fransson (s) till justitieminister Thomas
            Bodström
          </note>
          <note>
            Tilläggsdirektiv till diskrimineringsutredningen
          </note>
          <note>
            2000/01:201 av Jeppe Johnsson (m) till justitieminister Thomas
            Bodström
          </note>
          <note>
            Våld och hot inom kriminalvården
          </note>
          <note>
            2000/01:202 av Jonas Ringqvist (v) till jordbruksminister Margareta
            Winberg
          </note>
          <note>
            Offentligt register för odling av GMO-grödor
          </note>
          <note>
            2000/01:203 av Stig Eriksson (v) till näringsminister
          </note>
          <note>
            Björn Rosengren
          </note>
          <note>
            Kvarkentrafiken
          </note>
          <note>
            2000/01:204 av Inger Davidson (kd) till utbildningsminister Thomas
            Östros
          </note>
          <note>
            Döva studenters situation på högskolor och universitet
          </note>
          <note>
            Frågorna redovisas i bilaga som fogas till riksdagens snabbprotokoll
            tisdagen den 14 november.
          </note>
          <note>
            14 § Anmälan om skriftliga svar på frågor
          </note>
          <note>
            Anmäldes att skriftliga svar på följande frågor inkommit
          </note>
          <note>
            den 10 november
          </note>
          <note>
            2000/01:151 av Margareta Cederfelt (m) till statsrådet Mona Sahlin
          </note>
          <note>
            Riksdagens revisorers rapport
          </note>
          <note>
            2000/01:154 av Margareta Viklund (kd) till utrikesminister Anna
            Lindh
          </note>
          <note>
            Aralsjön
          </note>
          <note>
            2000/01:167 av Kerstin-Maria Stalin (mp) till statsrådet Maj-Inger
            Klingvall
          </note>
          <note>
            Kosovoalbanerna
          </note>
          <note>
            Svaren redovisas i bilaga som fogas till riksdagens snabbprotokoll
            tisdagen den 14 november.
          </note>
          <note>
            15 § Kammaren åtskildes kl. 12.11.
          </note>
          <note>
            Förhandlingarna leddes av talmannen från sammanträdets början
            t.o.m. 5 §
          </note>
          <note>
            anf. 33 delvis och av andre vice talmannen därefter till sammanträdets
            slut.
          </note>
          <note>
            Innehållsförteckning
          </note>
          <note>
            30
          </note>
          <note>
            30
          </note>
        </div>
      </body>
    </text>
  </TEI>
</teiCorpus>
