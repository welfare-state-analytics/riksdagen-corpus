<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 200001</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 200001</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200001--103</head>
          <docDate when="2001-05-03">2001-05-03</docDate>
        </div>
      </front>
      <body>
        <div>
          <note>
            Det justerade protokollet beräknas utkomma om 3 veckor
          </note>
          <note>
            --------------------------------------------------------------
          </note>
          <note>
            1 § Justering av protokoll
          </note>
          <note>
            Justerades protokollet för den 27 april.
          </note>
          <note>
            2 § Förnyad bordläggning
          </note>
          <note>
            Föredrogs men bordlades åter
          </note>
          <note>
            Socialförsäkringsutskottets betänkande 2000/01:SfU9
          </note>
          <note>
            3 § Kvalificerad yrkesutbildning
          </note>
          <note>
            Föredrogs utbildningsutskottets betänkande 2000/01:UbU14
          </note>
          <note>
            Kvalificerad yrkesutbildning (prop. 2000/01:63).
          </note>
          <note type="speaker">
            Anf. 1 LARS HJERTÉN (m):
          </note>
          <note>
            Herr talman! Vi får ständigt information om problem och brister
            i det svenska utbildningssamhället. I
          </note>
          <note>
            morse var huvudnyheten den kommande lärarbristen, främst inom
            gymnasieskolan och vuxenutbildningen.
          </note>
          <note>
            Hur man än räknar kommer många lärare som undervisar i framtiden
            att vara obehöriga, och andelen obehöriga lärare ökar. Jag nöjer
            mig med det här exemplet för att visa på att den nuvarande regeringen
            inte riktigt klarar av att ge de studerande den utbildning som
            de har rätt att kräva. Det är något som inte stämmer när den utbildningspolitik
            som bär socialdemokratisk prägel och som stöds av Vänstern och
          </note>
          <note>
            Miljöpartiet konfronteras med verkligheten. När det dessutom
            är våra ungdomar som drabbas är det extra allvarligt.
          </note>
          <note>
            Mot den här trista bakgrunden är det ändå, herr talman, glädjande
            att vi i den här frågan om kvalificerad yrkesutbildning är överens
            om de bärande principerna. Initiativet togs av den borgerliga
            regeringen, som tillsatte en utredare. Och i betänkandet Kvalificerad
            eftergymnasial yrkesutbildning som lades fram
          </note>
          <note>
            1995, den s.k. KEY-utredningen, fanns redan huvuddragen för det
            som vi i dag ska diskutera.
          </note>
          <note>
            År 1996 föreslog regeringen att en ny kvalificerad yrkesutbildning
            på eftergymnasial nivå skulle utvecklas. Utbildningen skulle bidra
            till att ge företag och olika arbetsgivare personal med god kompetens
            för en modernt organiserad produktion av varor och tjänster och
            kombinera praktisk inriktning med goda teoretiska kunskaper.
          </note>
          <note>
            En försöksverksamhet startade den 1 juli 1996 och har alltså
            pågått i ungefär fem år. Den skulle från början pågå till 1998,
            men enligt ett senare beslut har försöksverksamheten förlängts
            till att gälla även hela innevarande år, 2001.
          </note>
          <note>
            Det har redan publicerats en hel del material som finns beskrivet
            i propositionen om kvalificerad yrkesutbildning, och en del av
            detta finns också med i utbildningsutskottets betänkande nr 14
            som vi ju utgår ifrån i den här debatten.
          </note>
          <note>
            Låt mig ta några exempel från olika kommittéer och utredningar
            om vad kvalificerad utbildning skulle bestå av och vilken inriktning
            den ska ha.
          </note>
          <note>
            Kommittén för kvalificerad yrkesutbildning har bidragit med 36
            olika punkter som man anser ska beaktas i det kommande arbetet.
            Man tycker t.ex. att man inte ska dra några tydliga gränser mot
            andra utbildningsformer. Vad som gäller är att man ska hämta sitt
            innehåll från arbetslivet, gymnasieskolan, viss vuxenutbildning
            och högskolan. Det ska alltså inte vara några skarpa gränser.
            Det håller jag med om fullt ut.
          </note>
          <note>
            Man säger också att man bör undvika höga behörighetskrav i framför
            allt matematik och naturvetenskapliga ämnen. Om man skulle ha
            sådana höga behörighetskrav skulle det utestänga studerande från
            yrkesinriktade gymnasieprogram. Om jag förstår det här rätt betyder
            det alltså att man inte ska kräva grundläggande behörighet som
            gäller för grundläggande högskoleutbildning. Om man läser propositionen
            och betänkandet får man intrycket av att det ändå ska krävas högskolebehörighet,
            även om det finns en brasklapp som säger att utbildningsanordnaren
            kan ställa särskilda, alltså andra, krav.
          </note>
          <note>
            Forskargruppen vid Luleå tekniska universitet har också framfört
            en hel del synpunkter. Vad jag tycker är särskilt viktigt är att
            man hävdar att kvalificerad yrkesutbildning ska få en egen identitet.
            När vi moderater krävde detta tidigare var vi ensamma om det kravet.
            Jag tror att övriga, kanske alla, partier vill ha en koppling
            till högskolan och att detta skulle vara en del i den ordinarie
            högskoleutbildningen. Nu är vi överens om att ge utbildningen
            en egen identitet med en egen organisation och egna bestämmelser
            när det gäller utbildningen, examen, vilka poäng man ska kunna
            tillgodoräkna sig osv. Det tycker jag är bra.
          </note>
          <note>
            Projektet Samverkan, ansvar och utveckling föreslog också en
            särskild myndighet, och det får vi också nu, vilket jag som moderat
            ställer mig bakom. Genom den egna identiteten får också utbildningen
            en status som betyder mycket. Det är bl.a. därför som vi föreslår
            att den nya utbildningsformen ska kallas yrkeshögskola. Kvalificerad
            yrkesutbildning, tycker vi, hör samman med försöksverksamheten.
            När vi nu beslutar om en permanent utbildning hade det varit på
            sin plats att lämna begreppet KY, kvalificerad yrkesutbildning,
            och övergå till yrkeshögskolan. Jag yrkar, herr talman, bifall
            till reservation nr 1 där vi kräver just detta, att beteckningen
            ska vara yrkeshögskola.
          </note>
          <note>
            Alla utbildningar inom den kvalificerade yrkesutbildningen har
            granskats och visat sig hålla måttet i väldigt stor utsträckning.
            Det är några som har gallrats ut på grund av brister i kvaliteten.
            Det är förstås bra att man gör på det sättet, att man är noga
            med att utbildningen håller en hög kvalitet.
          </note>
          <note>
            Det finns ett problem när det gäller ledningsgrupperna, och det
            är att näringslivet inte har ställt upp på det sätt som man borde.
            Kontakterna mellan skolan och arbetslivet måste bli bättre, och
            då gäller det att näringslivet tar den här utbildningen på allvar
            och engagerar sig. Det är härifrån som man ska rekrytera personal
            med precis den utbildning som behövs och som man önskar. Det är
            förstås vår förhoppning att näringslivet, när den här utbildningen
            permanentas, engagerar sig mera i de grupper som finns där man
            har möjlighet att säga sin mening.
          </note>
          <note>
            Kombinationen mellan teoretiska studier och lärande i arbete
            på en arbetsplats är det som är själva kärnan i den här utbildningen.
            Jag är övertygad om att gymnasieskolan har anledning att reflektera
            över hur man ska klara yrkesförberedande program med tillräcklig
            praktik. APU borde vara en absolut förutsättning för att genomföra
            den utbildningen, precis som praktiken - lärande i arbete - är
            det inom kvalificerad yrkesutbildning.
          </note>
          <note>
            Vi moderater har flera reservationer. Några är vi ensamma om.
            Andra har vi tillsammans med övriga borgerliga partier. Jag har
            redan nämnt namnet på utbildningen. Vi vill tillsammans med kd
            att den ska kallas yrkeshögskola. I konsekvens med detta vill
            vi att examen ska heta yrkeshögskoleexamen.
          </note>
          <note>
            Vi vill också ha en större flexibilitet bl.a. när det gäller
            längden på utbildningen. Det måste finnas möjlighet att t.ex.
            förlänga utbildningen i vissa fall upp till tre och ett halvt
            år. Vi är också intresserade av att det inrättas flexibla lärartjänster,
            främst för att få en naturlig anknytning mellan det yrkesförberedande
            gymnasiet och yrkeshögskolan. Vi vet ju att det råder en stor
            brist på lärare i allmänhet och på lärare i de här ämnena i synnerhet.
            Därför är det viktigt att man får attraktiva lärartjänster och
            lärare som också kan förbereda eleverna i gymnasiet på studier
            inom den kvalificerade yrkesutbildningen eller yrkeshögskolan,
            som vi önskar att den skulle kallas.
          </note>
          <note>
            Vi vill också att olika eftergymnasiala yrkesutbildningar samordnas
            i den nya utbildningsformen.
          </note>
          <note>
            Regeringen har tillsatt en utredning om detta, och det är bra.
            Man ska titta på YTH och andra eftergymnasiala yrkesutbildningar,
            men vi hade alltså velat att riksdagen redan nu hade beslutat
            om en samordning.
          </note>
          <note>
            Herr talman! Vi anser att det behövs fler platser än de 12 000
            som majoriteten vill ha - eller 12 500 är det väl som man vill
            ha nästa år. Vi har under försökstiden från moderat håll varje
            år föreslagit flera tusen fler platser utöver dem som regeringen
            har anslagit medel till. När vi nu ska permanenta utbildningen
            hade det varit på sin plats att i någon mån anpassa volymen efter
            det väldigt stora söktryck som finns och de önskemål och behov
            som finns ute på fältet och som företrädare för arbetsgivare,
            LO, TCO
          </note>
          <note>
            och Företagarna har ställt sig bakom. Jag skulle vilja fråga
            Majléne Westerlund Panke vad det betyder "att det är angeläget
            att antalet utbildningsplatser utökas på sikt" - jag citerar nu
            ur betänkandet. Det blev ju en förändring i förhållande till propositionen.
            Betyder det att ni accepterar våra 25 000 platser år 2004, eller
            tycker ni när det gäller detta med att "antalet utbildningsplatser
            utökas på sikt" att det räcker med de 500
          </note>
          <note>
            nya platserna nästa år? Ungefär vilken volym har ni tänkt er?
          </note>
          <note>
            Herr talman! Någon har skrivit att den kvalificerade yrkesutbildningen
            är en återgång till 50-talet.
          </note>
          <note>
            Samma kritik har riktats mot oss eftersom vi vill ha en gymnasieskola
            med ett starkare inslag av yrkesutbildning. En sådan kritik är
            givetvis helt fel. Vad det är fråga om är en modern utbildning,
            en utbildning i tiden, som tar hänsyn till både den enskilde individen
            och samhällets krav på en viktig och kvalificerad utbildning.
          </note>
          <note type="speaker">
            Anf. 2 YVONNE ANDERSSON (kd):
          </note>
          <note>
            Herr talman! I dag diskuterar vi kvalificerad yrkesutbildning.
            Det är en försöksverksamhet som startades på initiativ av den
            borgerliga regeringen.
          </note>
          <note>
            Den har visat sig vara så bra att den nu ska permanentas. Det
            välkomnar vi kristdemokrater. Men det finns en allvarlig brist
            som jag vill koncentrera mitt anförande på. Den gäller porten
            in till utbildningen.
          </note>
          <note>
            Först vill jag förtydliga själva fenomenet utbildning. Den ska
            förena samhällets behov av kvalificerad arbetskraft med individens
            möjligheter att förkovra sina begåvningar och intressen.
          </note>
          <note>
            Kunskap i sig är viktig för alla människor. Att lära är en nödvändighet
            för alla, inte bara för barn och ungdomar. Kunskaper består av
            olika typer av kunnande, från det rent teoretiska till det rent
            praktiska. I
          </note>
          <note>
            Sverige har vi under lång tid lyft fram den teoretiska kunskapen
            på bekostnad av den praktiska. Vilken kunskap som faktiskt behövs
            i ett samhälle varierar och växlar från tid till annan. Fram till
            första delen av
          </note>
          <note>
            1900-talet var den praktiska kunskapen nödvändig och tillgänglig
            för alla. Den teoretiska kunskapen lyftes fram till folket bl.a.
            genom folkbildningen.
          </note>
          <note>
            Pendeln har svängt. Numera dominerar den teoretiska kunskapen,
            tillgänglig för alla, medan den praktiska har blivit en bristvara
            för folket. Men ett samhälle behöver alla typer av kunskap.
          </note>
          <note>
            Det svenska utbildningssystemet är i dag i mångt och mycket skapat
            av och för teoretiker. De teoretiska kunskaperna dominerar och
            värderas generellt högre än praktiska. Detta är bekymmersamt för
            samhället i stort men också för den enskilda människan. Vi är
            olika i begåvning, intresse och läggning. Samhället accepterar
            att alla inte har naturliga förutsättningar för att bli operasångare
            eller häcklöpare. På motsvarande sätt borde vi respektera att
            människor har olika förmåga att lära sig olika typer av kunskaper
            och i olika tider av livet. Denna sanning måste få en konsekvens
            i svenskt utbildningssystem, liksom den har fått i många andra
            länder.
          </note>
          <note>
            I en skola som präglas av en strävan efter enhetlighet och där
            de praktiska kunskaperna trängs ut av de teoretiska är det en
            stor grupp av elever som inte kommer till sin rätt. Kristdemokraterna
            strävar därför efter en skola som ser till varje individs förutsättningar
            och behov och där de praktiska kunskaperna, handens kunskap, också
            värderas.
          </note>
          <note>
            Herr talman! Vi kristdemokrater menar att redan i unga år ska
            människors olikheter få komma till sin rätt, få slipas till, förkovras
            och uppskattas. Det innebär att skolans kris endast kan finna
            sin lösning om vi ser till varje barns behov och möjligheter och
            möter dem utifrån de enskilda förutsättningar som finns.
          </note>
          <note>
            Gymnasieskolan har blivit alltmer anpassad till elever med teoretiska
            färdigheter, vilket har lett till att många ungdomar inte trivs.
            Skoltrötthet och avhopp är ett uttryck för detta. Skola och samhälle
            visar inte heller den uppmärksamhet som är rimlig för de praktiska
            kunskaperna. Ytterligare bevis på detta är att vi behöver ett
            fungerande lärlingssystem inom gymnasieutbildningens ram.
          </note>
          <note>
            I dag slås många ungdomar ut av skilda skäl därför att de orkar
            inte med att skaffa sig en allmän högskolebehörighet. I stället
            för att ge dem en chans att komma vidare inom områden som de är
            intresserade av får de avstå också från detta. Porten är trång!
          </note>
          <note>
            Samhället är i starkt behov av en välutbildad arbetskraft. Många
            hantverksyrken håller på att dö ut i och med att de i dag verksamma
            hantverkarna har uppnått pensionsålder, och återväxten i dessa
            yrken är liten - i vissa fall närmast obefintlig. Hantverkaryrken
            är dessutom en viktig del i vårt kulturarv. Det finns behov av
            kompetenta yrkesarbetare på områden som det reguljära utbildningssystemet
            har svårt att tillgodose. Bristen på yrkeserfarenhet hos ungdomar
            upplevs också som ett stort problem. Det skulle kunna avhjälpas
            med ett bra lärlingssystem.
          </note>
          <note>
            Som en klar fortsättning på en gymnasial lärlingsutbildning har
            vi kristdemokrater länge arbetat för utvecklandet av en yrkeshögskola
            som ett komplement till den traditionella högskolan. Yrkeshögskolan
            ska tillgodose den efterfrågan som finns inom många branscher
            efter utbildad personal till mer kvalificerade yrken och som egentligen
            inte hör hemma inom den akademiska högskolans ram. Den akademiska
            högskolan ska bygga på vetenskaplighet, och yrkeshögskolan ska
            bygga på kunskaper som tillhör de beprövade erfarenheternas område.
          </note>
          <note>
            Yrkeshögskolan ska bli en helt ny eftergymnasial utbildningsform,
            och den mer praktiskt lagde studenten ska ha ett fullvärdigt alternativ
            till den akademiska högskolan. Vi vill se en yrkeshögskola som
            en möjlighet för dessa elever att genom en utbildning där teori
            och praktik förenas gå vidare. Hit är vi överens med regeringen,
            dvs. att den kvalificerade yrkesutbildningen verkligen behövs.
            Men när det gäller regeringspartiets - tillsammans med stödpartierna
            Miljöpartiet och Vänstern - metod att begränsa yrkeshögskolan
            till elever med akademisk behörighet blir vi oroliga.
          </note>
          <note>
            Jag har läst betänkandet och propositionen, och jag vet att det
            kan finnas undantag. Men det är inte undantagen som ska vara basen
            för behörighetsbestämmelserna. Den yrkesförberedande utbildningen
            på gymnasiet ska resultera i ett gesällprov. Detta gesällprov
            kan mycket väl vara grunden för inträde till en yrkeshögskola.
          </note>
          <note>
            Herr talman! Det allvarliga med det förslag som regeringen har
            lagt fram till kvalificerad yrkesutbildning, och som majoriteten
            i riksdagen är beredd att anta, är just kravet på allmän högskolebehörighet.
          </note>
          <note>
            Redan i dag, åtminstone i Östergötland, i de städer jag känner
            till, Norrköping och Linköping, finns en hög procent ungdomar
            som inte orkar nå detta mål i denna ålder och i den gymnasiala
            utbildningsformen.
          </note>
          <note>
            För dem kan det vara bra att få vänta och få träna i andra former
            under tiden de förkovrar sig och tillgodogör sig den kvalificerade
            yrkesutbildningen.
          </note>
          <note>
            Vi kristdemokrater vill öka möjligheten för alla att känna lusten
            att lära, att få utveckla sina behov när de låter sig så göras.
            Vi vill inte ha utslagning av unga människor. I dag slås många
            ungdomar i gymnasiet ut genom de krav som finns på högskolebehörighet.
            Vi vill inte ha några begränsningar. Vi vill ha en respekt för
            människors olika begåvningar och intressen. Vi vill ge dem ökade
            möjligheter att komma till sin rätt i dagens och framtidens samhälle.
            Den kvalificerade yrkesutbildning som regeringen har lagt fram
            förslag om skulle vi vilja benämna yrkeshögskola, precis som
          </note>
          <note>
            Lars Hjertén från Moderata samlingspartiet framförde här. Den
            skulle då markera sin status gentemot den akademiska högskolan.
            Vi anser att denna idé skulle vara så oändligt mycket bättre om
            den accepterade intag med behörighet som anpassas till det blivande
            yrkets behov.
          </note>
          <note>
            Jag skulle här vilja avsluta mitt anförande med en vädjan till
            ministern och till övriga som lyssnar på detta att ta bort det
            höga priset på inträdesbiljetten till den kvalificerade yrkeshögskolan.
            Då kommer fler ungdomar och andra människor att kunna finna sin
            uppgift, och olika människors olika möjligheter kan komma till
            sin rätt.
          </note>
          <note>
            Herr talman! Självklart står jag bakom alla de reservationer
            som vi har fogat till betänkandet, men för tids vinning yrkar
            jag här bifall till reservation 5 under punkt 4.
          </note>
          <note type="speaker">
            Anf. 3 SOFIA JONSSON (c):
          </note>
          <note>
            Fru talman! Jag tycker att det är väldigt roligt att vi nu ska
            besluta om en helt ny utbildning, en kvalificerad yrkesutbildning,
            och en examen. Jag tycker också att det är bra att regeringen
            äntligen föreslår att utbildningsformen permanentas.
          </note>
          <note>
            Den kvalificerade yrkesutbildningen har visat sig fylla ett stort
            behov, ett tomrum som har funnits tidigare, något som har kommit
            fram under försöksperioden. Det visar att näringslivet verkligen
            har sökt efter en ny typ av utbildning. Då har den här försöksverksamheten
            och idén med en kvalificerad yrkesutbildning varit mycket bra.
          </note>
          <note>
            Utbildningen i sig har varit väldigt positiv men det har också
            det som man har kallat lärande i arbete varit, möjligheten att
            vara ute så mycket som möjligt i näringslivet, på en arbetsplats,
            dvs. att kunna kombinera lärandet och praktiken.
          </note>
          <note>
            Jag tycker att det är viktigt att vi också diskuterar och visar
            att den eftergymnasiala yrkesutbildningen är viktig och att vi
            alla står bakom och vill bekräfta den. KY ska verkligen vara en
            eftergymnasial utbildning.
          </note>
          <note>
            Jag blir lite skrämd när jag hör Kristdemokraternas Yvonne Andersson
            börja prata om, som jag tyckte, en kvalificerad yrkesutbildning
            som ett mer gymnasialt program. Jag kommer aldrig att ställa upp
            på att vi sänker ribban för lärandet i skolan. I stället ska vi
            ge eleverna möjligheter. Från den dag de börjar i den allmänna
            förskolan ska varje elev, varje individ ges det stöd som han eller
            hon behöver utifrån sina egna förutsättningar. Vi ska inte lappa
            och laga ett system med en gymnasieperiod som man som elev har
            tyckt vara tråkig och där man inte har kunnat uppnå tillräckliga
            kunskaper.
          </note>
          <note>
            Centerpartiet kräver en ändring av skollagen så att alla ska
            kunna gå ut grundskolan med godkända betyg. Det är kunskapen och
            inte tiden som är det viktiga. Därför är det viktigt att KY är
            eftergymnasial och att den kopplas till den nivån.
          </note>
          <note>
            Centerpartiet har varit pådrivande för att få fram en eftergymnasial
            och kvalificerad yrkesutbildning.
          </note>
          <note>
            Som flera borgerliga vänner har sagt gav den borgerliga regeringen
            1994 uppdraget att den här frågan skulle utredas. Försöksverksamheten
            som började
          </note>
          <note>
            1996 var väldigt bra. 1 700 platser var det från början och avslutades
            nu med 12 000 platser. Det har gått väldigt bra, och efterfrågan
            har varit stor.
          </note>
          <note>
            Men redan från början sade Centerpartiet: Vi kanske ska gå lite
            snabbare. Vi kanske ska se till att det finns fler platser så
            att fler får möjlighet att vara med i detta. Det yrkar vi fortfarande
            på.
          </note>
          <note>
            Återkommande utbildningar eller ett livslångt lärande, om man
            vill kalla det för det, är ett oerhört viktigt begrepp i arbetslivet
            och i utbildningspolitiken. Förändringarna i yrkeslivet går oerhört
            snabbt och det ställs större och större krav på ökad kompetens,
            bl.a. på grund av den snabba tekniska utvecklingen. Det finns
            också behov av stora utbildningsinsatser i alla branscher, men
            framför allt för de små och medelstora företagen.
          </note>
          <note>
            Ur tillväxtsynpunkt är det viktigt att de flaskhalsar som uppstår
            i företag på grund av brist på kompetens åtgärdas så snabbt som
            möjligt. En utbildning nära knuten till arbetslivet med tydliga
            praktikinslag och med ett utbildningsinnehåll som svarar mot företagens
            behov av kompetens är därför oerhört betydelsefull. Där kan KY
            vara en stor insats.
          </note>
          <note>
            Som sagt går omsättningen på arbetsmarknaden allt snabbare. Man
            kan se att 10 % av de yrken som kräver lägst kvalifikationer försvinner
            varje år, 10 %.
          </note>
          <note>
            Det är bara 2 % av dem som ersätts med de nya arbeten som kommer
            in. Mellanskillnaden är 8 %. Där finns det ett glapp. De som är
            inne i arbetslivet i dag måste få möjligheten att kompetensutveckla
            sig, att specialutveckla sig inom olika områden.
          </note>
          <note>
            Kunskap och kompetens är alltså en färskvara. Vi i riksdagen
            behöver fatta sådana beslut att det finns möjlighet för alla att
            utbilda sig och få den nödvändiga kompetensen. Därför krävs det
            att framtida utbildning och arbetsmarknadspolitik strävar efter
            att ge människan goda förutsättningar att möta arbetsliv och utbildning,
            så att vi inte skapar några inlåsningseffekter.
          </note>
          <note>
            Herr talman! En av dagens alla anordnare av KY
          </note>
          <note>
            är Avena Lärcentrum i Vetlanda. Precis som på många andra ställen
            har man lyckats väldigt bra där. I
          </note>
          <note>
            stort sett alla som har gått ut deras utbildning har nästan direkt
            startat eget företag. Men framför allt har man fått ett arbete
            efter utbildningen. Enligt SCB har
          </note>
          <note>
            80 % av dem som har gått en KY inom sex månader fått möjlighet
            att börja arbeta inom det som man har utbildat sig till.
          </note>
          <note>
            På Avena Lärcentrum finns förutom KY också möjlighet till akademisk
            utbildning på hel- eller deltid. Det gör att studenter som vill
            läsa eller prova på en akademisk kurs också får möjlighet till
            det. Här är ju distansundervisningen oerhört viktig. Den har gjort
            att de som i vanliga fall inte skulle ha läst på universitetet
            eller läst in några akademiska poäng har fått möjligheten att
            göra det.
          </note>
          <note>
            Här har man också stimulerat till nyföretagande.
          </note>
          <note>
            Man har ett starkt samarbete med näringslivet runtomkring.
          </note>
          <note>
            Avena är ett exempel som visar på hur oerhört viktigt det är
            att utbildningen är flexibel och decentraliserad. Ska vi ge möjlighet
            för denna utveckling att fortsätta, att fler ska kunna starta
            utbildningar, krävs det lokala förutsättningar, att det finns
            tillräckliga resurser och att vi sätter in fler fasta platser.
            Det är viktigt för dem som anordnar utbildningarna att i god tid
            veta vilka pengar de har och hur många platser de har för att
            kunna ge en bra och kvalificerad utbildning med god kvalitet för
            näringslivet runtomkring, men framför allt för de elever som kommer
            att gå där.
          </note>
          <note>
            Regeringen skriver i propositionen att man avser att återkomma
            med förslag angående hur utbildningsformen ska utvecklas volymmässigt.
            Precis som Lars
          </note>
          <note>
            Hjertén var inne på tidigare har man också ändrat skrivningarna
            i betänkandet och säger vidare:
          </note>
          <note>
            "Eftersom intresset och behovet av kvalificerad yrkesutbildning
            är stort i hela landet, är det angeläget att antalet platser inom
            den nya utbildningsformen på sikt utökas."
          </note>
          <note>
            Det låter ju väldigt bra, men vad innebär det egentligen? Vad
            innebär det på sikt? Ska vi inte när vi ser att efterfrågan är
            så pass stor, när vi ser att det finns människor som vill anordna
            utbildningar utifrån de behov som finns ge dem den möjligheten?
            Ska vi inte se till att de människor som vill ha en yrkesutbildning
            ska få den möjligheten?
          </note>
          <note>
            Vi i Centerpartiet vill det. Därför har vi nu till våren avsatt
            extra pengar i vår budget till flera platser.
          </note>
          <note>
            Vi börjar sakta med 500 platser för att sedan utöka och se till
            att så många som möjligt får möjlighet att gå utbildningen.
          </note>
          <note>
            Därmed vill jag yrka bifall till reservation 8 under punkt 10.
          </note>
          <note>
            Herr talman! I en ny utbildningssstruktur på eftergymnasial nivå
            är det en lång rad behov som ska tillgodoses. Samtidigt är det
            viktigt att inte medverka till att skapa ett nytt lappverk, där
            meritvärdet av genomgången utbildning är oklart. Inte minst måste
            utbildningarna vara gångbara inom övriga EU-länder, och även internationellt
            måste de fungera.
          </note>
          <note>
            Vi menar därför att det behövs ett väl fungerande och tydligt
            system för validering av de kunskaper som man kan inhämta. Om
            vi kan genomföra det underlättar det övergången till och från
            högskolornas utbildning i ett både nationellt och internationellt
            perspektiv.
          </note>
          <note>
            Det är också viktigt att det går att överblicka utbildningsstrukturen.
            I dag finns det fler eftergymnasiala yrkesutbildningar, som t.ex.
            påbyggnadsutbildningar inom komvux, yrkesteknisk högskola, YTH,
            vissa yrkesutbildningar inom folkbildningen och kvalificerad yrkesutbildning.
            Det är inte alltid helt klart hur de ska inordnas i utbildningsstrukturen
            och hur de ska värderas om den studerande vill läsa vidare.
          </note>
          <note>
            Det är inte heller helt klart hur de kommer att finansieras.
          </note>
          <note>
            Regeringen skriver vidare, som vanligt, att man på sikt kan tänka
            sig att inordna några eftergymnasiala yrkesutbildningar under
            den nya myndigheten. Vi menar att det är viktigt att en sådan
            samordning görs redan från början. Den skulle underlätta för validering
            och internationell jämförelse men framför allt ge en trygghet
            för studenten som går utbildningarna. Vi tycker dock att det är
            viktigt att KY får behålla sin speciella karaktär som den har
            i dag.
          </note>
          <note>
            Herr talman! Den kvalificerade yrkesutbildningen är ett viktigt
            steg i utbildningspolitiken. Omvärldens förutsättningar ställer
            större krav på både kunskap och utbildning. Vi ska ge de förutsättningarna.
            Vi ska ge förutsättningar för lärande. Vi ska ha en tydlig, decentraliserad
            politik i utbildningssystemet. Det ska vara flexibelt. Vi ska
            ge det goda resurser. Framför allt ska vi se till att så många
            som möjligt får gå med fler platser.
          </note>
          <note type="speaker">
            Anf. 4 YVONNE ANDERSSON (kd) replik:
          </note>
          <note>
            Herr talman! Sofia Jonsson uttryckte en förvåning eller närmast
            en oro över att Kristdemokraterna ville att den kvalificerade
            yrkesutbildningen skulle ligga på gymnasial nivå. Jag försökte
            så tydligt som möjligt ange att det var just därför vi ville ha
            benämningen yrkeshögskola. Den skulle visa vilken status utbildningen
            hade i relation till den akademiska högskolan.
          </note>
          <note>
            Vad jag däremot uttryckte var en positiv syn på den praktiska
            kunskapen och en uppvärdering av den. Jag tydliggjorde också vår
            tro på det livslånga lärandet.
          </note>
          <note>
            Det finns andra tillfällen i livet att lära sig de teoretiska
            ämnena. Om ungdomar av skilda skäl inte orkat med detta just på
            gymnasiet ska de för den skull inte utestängas från en kvalificerad
            yrkesinriktad utbildning.
          </note>
          <note>
            Jag tycker snarare att det är bekymmersamt att
          </note>
          <note>
            Centerpartiet, utifrån sina rötter, på det här sättet är berett
            att stänga ute de ungdomar från en kvalificerad yrkesutbildning
            som inte vid just det här tillfället i livet har orkat med att
            klara de teoretiska behörighetskraven.
          </note>
          <note type="speaker">
            Anf. 5 SOFIA JONSSON (c) replik:
          </note>
          <note>
            Herr talman! Jag tror att det går en ideologisk skiljelinje mellan
            Kristdemokraterna och Centerpartiet. Jag är helt övertygad om
            att alla elever kan och vill lära. Det är utifrån detta vi har
            format vår utbildningspolitik och grundskolepolitik. Vi säger
            också att gymnasieskolan ska vara en möjlighet till praktik, till
            lärlingsutbildning. Eleven ska så fort som möjligt få komma ut
            och titta på en arbetsplats och se: Vad kan jag använda matematiken
            till? Jag kanske behöver den för att kunna mäta när jag ska snickra,
            eller vad det nu kan vara. Jag ska som elev få en etappindelning
            av ämnena så att jag kan läsa i min takt, så att jag får de här
            möjligheterna.
          </note>
          <note>
            Men vi ställer aldrig någonsin upp på kravet att sänka utbildningskvaliteten
            eller lärandet i gymnasieskolan. Kompetensnivån ska ligga kvar.
            Däremot kan man se till att förändra gymnasieskolan och utbildningspolitiken
            där så att alla får möjlighet att nå målet. Om vi sänker ribban
            och låter folk hoppa över i första försöket blir det ju svårigheter
            för mig som elev och senare student. Då måste jag gå tillbaka
            och lappa och laga och se vad det finns för möjligheter nu.
          </note>
          <note>
            Vi vill att man ska ha kunskaper när man går ut grundskolan.
            Vi vill också att man ska ha godkända kunskaper när man går ut
            gymnasieskolan. Jag ska som elev ha rätt att få de speciella pedagogiska
            möjligheterna att få det lärandet. Sedan kommer de eftergymnasiala
            utbildningarna, där de lika villkoren ställs.
          </note>
          <note type="speaker">
            Anf. 6 YVONNE ANDERSSON (kd) replik:
          </note>
          <note>
            Herr talman! För oss kristdemokrater har varje människa samma
            unika värde. Man har samma rätt att finnas och få en möjlighet
            i samhället oavsett vilken typ av kunskap man orkat med att inhämta
            vid en specifik tid i livet. Därför vill vi ge människor den möjlighet
            att komma vidare inom sina områden som behövs för den utbildning
            de ska gå på. Här finns uppenbart en skillnad. Vi tror att man
            lär sig på olika sätt på olika områden. Man har olika fallenhet
            och begåvning. Då kan för vissa, just vid den tiden, den ribba
            som allmän högskolebehörighet innebär synas hög.
          </note>
          <note>
            Hur ser Sofia Jonsson på de uppemot 20 % som i dag inte orkar
            med de här kraven? Vart ska de ta vägen? Ska de inte ges en chans
            i livet att få utvecklas och hitta sin plats och roll i samhället?
            För dem finns ingen fortsatt utbildning som berättigar till studiemedel
            och som kan ses som en naturlig fortsättning på yrkesförberedande
            linjer.
          </note>
          <note type="speaker">
            Anf. 7 SOFIA JONSSON (c) replik:
          </note>
          <note>
            Herr talman! Jag håller med Yvonne Andersson om att det är hemska
            siffror vi ser vad gäller godkändnivån, både på dem som går ut
            grundskolan och på dem som går ut gymnasieskolan. Det är därför
            som vi vill förändra systemet. Vi har en helt ny helhetssyn i
            vår skolpolitik där vi säger att kunskapen är viktigare än tiden.
            Jag ska få gå i grundskolan den tid det tar för mig att klara
            godkänd nivå i svenska, engelska och matematik. Jag ska också
            på gymnasieskolan få möjlighet att välja ett program som passar
            mig och mina förutsättningar. Väljer jag ett yrkesinriktat program
            ska jag få möjlighet till det med en bra praktik, en lärlingsutbildning.
            Men den akademiska nivån ska också finnas kvar. Annars rycker
            vi undan fötterna på de elever som går där och säger: Okej, nu
            bildar vi ett
          </note>
          <note>
            A- och ett B-lag i gymnasieskolan. De som inte kan ta till sig
            lärandet får gå åt sidan, och de som vill ta till sig lärandet
            går åt andra sidan.
          </note>
          <note>
            Vi vill ge lika förutsättningar, både på grundskolan och på gymnasieskolan,
            för att jag som elev sedan ska kunna gå vidare - om det nu är
            till en eftergymnasial utbildning, om det är direkt ut i arbetslivet
            eller om det är till vidareutbildning i högskola eller universitet.
          </note>
          <note type="speaker">
            Anf. 8 ULF NILSSON (fp):
          </note>
          <note>
            Herr talman! Det har blivit alltmer uppenbart att det finns ett
            behov av en utbildningsform någonstans mellan gymnasieskolan och
            den traditionella högskolan. Försöksverksamheten med en kvalificerad
            yrkesutbildning har väckt allt större intresse, och efterfrågan
            verkar på många håll större än de resurser som i dag finns för
            denna utbildning. Därför välkomnar Folkpartiet att regeringen
            nu har insett att det behövs en nivå i utbildningssystemet som
            inte syftar till akademisk examen men som erbjuder en bra fördjupning
            av gymnasieskolan.
          </note>
          <note>
            Folkpartiet stöder grundidén med att försöksverksamheten nu omvandlas
            till reguljär verksamhet. Det steg som nu tas är bra, men enligt
            vår mening är det ett alldeles för litet steg. I själva verket
            har vi i Sverige behov av en mycket mer omfattande högre yrkesutbildning
            av den typ som finns i andra länder under olika namn - college,
            fackhögskolor, yrkeshögskolor.
          </note>
          <note>
            Dessutom måste svenska ungdomar få möjlighet till en bra yrkesutbildning
            redan i gymnasieskolan.
          </note>
          <note>
            Både gymnasieskolan och högskolan behöver stora reformer för
            att den här typen av utbildning ska bli riktigt meningsfull. Så
            länge de övriga skolformerna inte ändras kommer den kvalificerade
            yrkesutbildningen bara att vara en alldeles för liten del av utbildningssystemet.
          </note>
          <note>
            Propositionen föreslår nu att en kvalificerad yrkesexamen införs,
            trots att det inte finns någon grundläggande yrkesexamen i gymnasieskolan.
            Från
          </note>
          <note>
            Folkpartiets sida är det svårt att se att en
          </note>
          <note>
            "kvalificerad" yrkesexamen kan införas så länge det inte finns
            någon grundläggande yrkesexamen.
          </note>
          <note>
            Här är vi nu igen tillbaka vid problemet med de yrkesinriktade
            programmen i gymnasieskolan. Det finns inte tillräckligt många
            bra yrkesförberedande utbildningar i det svenska gymnasiet. Tvärtom
            är det just eleverna på yrkesprogrammen som är mest missnöjda
            med sin utbildning och som ofta slås ut eller hoppar av. Alla
            elever är faktiskt inte intresserade av att plugga för att förbereda
            sig för högskolan. Men alla elever behöver känna att deras intresse
            och studieval är lika respekterat även om det inte är så teoretiskt
            inriktat. Därför upprepar Folkpartiet sitt krav på att en ordentlig
            yrkesutbildning måste skapas inom gymnasieskolans ram. Därför
            anser vi att det måste finnas en yrkesexamen och en lärlingsexamen
            som bevis på att mera praktisk utbildning värderas högt.
          </note>
          <note>
            I dagens gymnasieskola får den praktiska undervisningen inte
            tillräckligt stort utrymme för de elever som önskar det. Därför
            kommer det också att bli svårt för många elever att tillgodogöra
            sig den nya kvalificerade yrkesutbildningen så länge som gymnasieskolan
            har så dålig yrkesförberedande utbildning.
          </note>
          <note>
            Folkpartiet liberalerna föreslår också att ett system med lärlingsutbildning
            liknande det norska införs i gymnasieskolan, där eleven tillbringar
            halva utbildningstiden på en eller flera arbetsplatser. Denna
            utbildning ska avslutas med lärlingsexamen.
          </note>
          <note>
            Den nya kvalificerade yrkesutbildningen borde enligt oss liberaler
            kunna vara en fortsättning på och komplettering till gymnasieskolans
            utbildning. Kravet som finns i dag på högskolebehörighet för alla
            i gymnasieskolan är faktiskt orealistiskt. Att läsa på universitet
            eller högskola eller att genomgå en yrkesutbildning kan vara vitt
            skilda företeelser, och kraven på förkunskaper borde därför också
            kunna vara olika.
          </note>
          <note>
            Därför föreslår Folkpartiet att grunden för att gå i den kvalificerade
            yrkesutbildningen ska vara antingen en ny lärlingsexamen eller
            yrkesexamen eller också en studentexamen.
          </note>
          <note>
            Inom den kvalificerade yrkesutbildningen måste det också bli
            möjligt att komplettera sina gymnasiestudier så att den studerande
            kan gå vidare till högskola. Därför ska den kvalificerade yrkesutbildningen
            kunna erbjuda kärnämneskurser om utbildningen kräver kompletterande
            studier i något eller några ämnen. På så vis slipper den som studerar
            att läsa både en kvalificerad yrkesutbildning och samtidigt kompletteringsläsa
            på komvux eller folkhögskola.
          </note>
          <note>
            Herr talman! En stor svaghet i regeringens proposition är att
            den inte ger någon riktig beskrivning av vilken typ av utbildningar
            som ska ingå i den nya kvalificerade yrkesutbildningen. Hur kommer
            den fortsatta utbyggnaden att fördelas mellan högskolan och den
            nya kvalificerade yrkesutbildningen?
          </note>
          <note>
            Jag anser att det är dags att bygga upp en helt ny typ av eftergymnasial
            utbildning. I den borde flera av dagens yrkesinriktade högskoleutbildningar
            ligga.
          </note>
          <note>
            Folkpartiet föreslår i sitt nya högskolepolitiska program att
            en svensk variant av de amerikanska collegeskolorna införs. De
            ska bedriva såväl kvalificerad yrkesutbildning som förberedelser
            för högre utbildning. Efter en genomgången kvalificerad yrkesutbildning
            ska studenten ha möjlighet att vid ett universitet tillgodoräkna
            sig en del av poängen i kurser inom ett ämnesområde. Många skulle
            ha glädje av en sådan skolform mellan gymnasiet och högskolan.
          </note>
          <note>
            Utbildningen inom dagens högskola har ju vitt skilda uppgifter.
            All grundutbildning syftar inte i verkligheten till att förbereda
            forskning på högre nivå, och alla högskolekurser är inte forskningsanknutna.
            Det finns tvärtom ett allt större behov av eftergymnasial utbildning
            som inte hör hemma i den gamla akademiska traditionen. Därför
            måste den kvalificerade yrkesutbildningen öka kraftigt i omfattning.
            Inom skilda områden som teknik, social omvårdnad och informationsteknik
            finns det ett stort behov av kvalificerad välutbildad arbetskraft.
          </note>
          <note>
            Vi liberaler tror att Sverige måste överge dagens verklighetsfrämmande
            modell enligt vilken alla nya högskolor betraktas som blivande
            universitet. Utbildningssystemet måste bli mer differentierat,
            och varje enskilt lärosäte måste genom sin specifika inriktning
            bidra till en mångfald i utbildningsutbudet. Fördjupad specialisering
            ger en ökad valfrihet och bättre kvalitet för studenten.
          </note>
          <note>
            Det finns ingen anledning att fixera sig vid begreppet "akademisk"
            och påstå att alla utbildningar har samma vetenskapliga innehåll.
            Tvärtom måste statusen på kvalificerad yrkesutbildning höjas.
            Det är därför Folkpartiet tycker att det behövs en svensk variant
            av de amerikanska collegeskolorna - vi kan också kalla dem fackhögskolor
            eller yrkeshögskolor -
          </note>
          <note>
            med kvalificerad yrkesutbildning och viss förberedelse för högre
            utbildning. Efter genomgången kvalificerad yrkesutbildning enligt
            Folkpartiets modell ska studenten sedan ha möjlighet att vid ett
            universitet eller en högskola tillgodoräkna sig en del av poängen
            i kurser inom ett ämnesområde.
          </note>
          <note>
            Det finns redan folkhögskolor som har en liknande inriktning
            på sin utbildning. Ett väldigt bra exempel är journalistutbildningen
            på Skurups folkhögskola. Den ger en mycket högre utbildning än
            man får på gymnasienivå - en bra yrkesutbildning - men den är
            inte strikt akademiskt inriktad. Vård, social omsorg och jordbruk
            är andra exempel på områden som skulle passa för en ny stor kvalificerad
            eftergymnasial utbildning.
          </note>
          <note>
            Herr talman! Det är bra att en ny utbildningsform skapas, men
            det vore som sagt bättre om riksdagen öppnade för betydligt fler
            människor att få delta i den nya utbildningen. Genom att förändra
            både gymnasieskolan och högskolan skulle vi kunna ge den kvalificerade
            yrkesutbildningen en helt annan betydelse och en mycket större
            roll i det svenska utbildningssystemet.
          </note>
          <note>
            Så, herr talman, yrkar jag bifall till reservation 2
          </note>
          <note>
            under punkt 1 och till reservation 4 under punkt 3.
          </note>
          <note>
            Anf. 9 MAJLÉNE WESTERLUND PAN-
          </note>
          <note>
            KE (s):
          </note>
          <note>
            Herr talman! Sista helgen i februari i år fick jag möjlighet
            att delta i en rundabordskonferens i Aten på temat "Tillväxt,
            utbildning och sysselsättning i Europa". Det är viktigt att då
            och då kunna lyfta blicken från det specifikt svenska och se på
            vårt arbete med dessa frågor i ett vidare perspektiv. Talare efter
            talare beskrev den nya tiden och den nya tidens krav. Alla anar
            det nya samhällets strukturer. Alla beskriver det med samma ord:
            globalisering, kunskapssamhälle, den nya ekonomin, livslångt lärande.
            Det var ord och begrepp som inramade anförande efter anförande.
          </note>
          <note>
            Alla betonade att det viktigaste verktyget för att forma detta
            nya samhälle är det samma som vid tidigare stora strukturella
            förändringar: kunskap. Det gäller kunskap för att möta nya krav
            i samhälle och yrkesliv, kunskap för att känna trygghet i de snabba
            förändringarna, kunskap för att förnya och bredda den kompetens
            som utgör ens ekonomiska trygghetsbas -
          </note>
          <note>
            ens plats på arbetsmarknaden.
          </note>
          <note>
            Snabba förändringar i samhälle och yrkesliv kräver utbildningsformer
            som förmår att snabbt möta dessa förändringar. En modern utbildning
            måste kunna erbjuda rätt utbildning i rätt tid på rätt plats.
            Regeringens proposition Kvalificerad yrkesutbildning innehåller
            förslag till en ny eftergymnasial utbildning som mycket väl motsvarar
            de krav som en modern arbetsmarknad ställer, och det är med stor
            glädje jag noterar den enighet som finns bland oss i utskottet
            om att denna utbildning är både efterlängtad och nödvändig.
          </note>
          <note>
            Sedan 1996, då försöksprojektet "Kvalificerad yrkesutbildning"
            startade, som jag fick förmånen att leda, har KY blivit ett begrepp
            för en utbildning väl anpassad för att möta aktuella krav på kunskap
            och kompetens. Från en blygsam start då KY omfattande ca 1 700
            platser omfattar KY i dag ca 12 000 platser.
          </note>
          <note>
            Den spänner över de flesta branscher och över hela landet.
          </note>
          <note>
            Jag ska här ge exempel på några av de hundratals utbildningar
            som i dag ingår i försöksverksamheten för att visa på att det
            finns förnyelse genom helt nya yrkesområden och förnyelse av gamla
            yrkesområden.
          </note>
          <note>
            I Kramfors startar i augusti en utbildning i digital medieproduktion.
            Utbildningen ska ge bred kompetens i datateknik, bild, ljud, manus,
            video och multimediaproduktion.
          </note>
          <note>
            Som mål har utbildningen program och materialproduktion för bl.a.
            multimedia, radio, video och TV.
          </note>
          <note>
            Undervisningen ska vara problemorienterad med varvade teoretiska
            studier och i samverkan med företag. Man kommer att läsa kommunikation,
            berättarteknik, datorgrafik, animation, radio, video, TV, digital
            ljudteknik och produktionsledning.
          </note>
          <note>
            Ledningsgruppen, som ansvarar för utbildningen, består av representanter
            för Kramfors studiecentrum, högskolan i Kalmar, BK-vision, Kramfors
            Mediateknik AB, Mediadiction AB, Samsung Music Production och
            Strixory AB.
          </note>
          <note>
            I Mariestad har vi en utbildning i bygghantverk.
          </note>
          <note>
            Utbildningen ska leda till hantverksmässig kunskap med byggnadsvård
            från restaurering av kulturminnen till ombyggnad och underhåll.
            Den ska ge kunskaper om ett långsiktigt hållbart byggande genom
            studier av de historiska byggnadsmaterialens egenskaper. Men man
            ska även få kunskaper inom beprövad byggteknik, återvinning och
            ekologi. Kurser som ingår är historia, byggnadsvård, restaurering,
            kretsloppsanpassat byggande, byggnadsdokumentation, entreprenad,
            lagstiftning, kvalitetsarbete osv. Göteborgs universitet ingår
            i ledningsgruppen tillsammans med Mariestads kommun liksom Göta
            kanalbolag AB, Statens fastighetsverk, Byggnadsarbetareförbundet
            och Byggmästareföreningen.
          </note>
          <note>
            Herr talman! Dessa exempel beskriver väl den bredd och den förnyelse
            som KY i dag representerar.
          </note>
          <note>
            Eftersom KY i dag är ett väl inarbetat begrepp ställer vi socialdemokrater
            oss bakom regeringens förslag att utbildningen även i den reguljära
            formen ska benämnas Kvalificerad yrkesutbildning, KY.
          </note>
          <note>
            Efterfrågan på platser för kvalificerade yrkesutbildningar är
            i dag stor i hela landet och kommer med det ökande behovet av
            kvalificerat yrkeskunnande att bli ännu större. Detta är skälet
            till att vi för regeringen tillkännager att det är mycket angeläget
            att på sikt utöka antalet platser inom denna nya utbildningsform.
          </note>
          <note>
            KY har i dag en form som möjliggör snabb förändring, inte bara
            av utbildningens inriktning och innehåll utan även av dess geografiska
            placering.
          </note>
          <note>
            Det nära samarbetet mellan utbildningsanordnare och arbetsliv,
            som är KY:s identitet, garanterar utbildningens aktualitet. Att
            ca 70 % av KY-
          </note>
          <note>
            studenterna i dag går direkt ut i anställning efter genomgången
            utbildning är ett bevis på att det är en rätt utbildning i rätt
            tid.
          </note>
          <note>
            En väl fungerande kvalificerad yrkesutbildning har planerats
            och genomförts av arbetsliv och utbildningsanordnare gemensamt.
            Genom att cirka en tredjedel av utbildningens omfattning är lärande
            i arbete hämtar studenterna en stor del av sina kunskaper från
            den kunskapsmängd som samlats ute på arbetsplatserna i produktionen
            av varor och tjänster. Dessa kunskaper kan inte erbjudas i teoretisk
            form, de måste inhämtas av den enskilde studenten i arbetssituationen
            på arbetsplatsen. Samtidigt måste dessa praktiska kunskaper balanseras
            av teoretisk kunskap för att ge den bredd som möjliggör djupare
            förståelse och utgöra bas för vidare studier.
          </note>
          <note>
            Regeringens förslag att lärande i arbete, LIA, bör ges en omfattning
            motsvarande 25-35 % av den sammanlagda utbildningstiden möjliggör
            väl denna balans.
          </note>
          <note>
            Signaler om förändrade krav i den specifika yrkessituationen
            når med den enskilde studenten mycket snabbt utbildningsanordnaren
            som kan anpassa de teoretiska delarna i utbildningen till dessa
            nya krav.
          </note>
          <note>
            Så garanteras rätt utbildning i rätt tid för studenten.
          </note>
          <note>
            Herr talman! En förhoppning inför försöksverksamheten med viss
            kvalificerad yrkesutbildning var att utbildningsformen skulle
            locka studenter som annars inte skulle ha sökt sig till eftergymnasiala
            studier. Andelen deltagare med en bakgrund i hem utan studietraditioner
            är högre i dessa utbildningar än i högskolan.
          </note>
          <note>
            Den kvalificerade yrkesutbildningen rekryterar i betydande grad
            studenter från gymnasieskolans yrkesförberedande program. I dagsläget
            har ca 35 % av
          </note>
          <note>
            KY-studenterna denna bakgrund, vilket visar att kristdemokraternas
            påstående att KY skulle ha inbyggda hinder för denna grupp av
            gymnasieelever helt saknar grund.
          </note>
          <note>
            Hur kristdemokraterna tänker i fråga om krav för tillträde till
            kvalificerad yrkesutbildning är för mig helt obegripligt. Regeringen
            föreslår att sökande till de kvalificerade yrkesutbildningarna
            ska uppfylla samma krav på grundläggande behörighet som gäller
            för högskolan. Kristdemokraterna känner enligt
          </note>
          <note>
            Yvonne Andersson stor oro för att detta kommer att omöjliggöra
            för gymnasieelever från yrkesinriktade program att vinna tillträde
            till kvalificerade yrkesutbildningar. Samtidigt kräver man från
            kristdemokraterna att de kvalificerade yrkesutbildningarnas teoretiska
            delar ska knytas till den akademiska högskolan.
          </note>
          <note>
            Hur får Yvonne Andersson denna ekvation att gå ihop?
          </note>
          <note>
            Och så är det Ulf Nilsson och Folkpartiet. För vilket arbetsliv
            är den kvalificerade yrkesutbildning som
          </note>
          <note>
            Folkpartiet förespråkar tänkt?
          </note>
          <note>
            Från både arbetstagare, arbetsgivare och studenter har vi i Kommittén
            för kvalificerad yrkesutbildning -
          </note>
          <note>
            där även arbetslivets representanter finns med - mött krav på
            både bredd och djup i kunskaper och kompetens. Som svar på dessa
            krav förespråkar Ulf Nilsson en utbildning som ska vara en komplettering
            till en ny, mycket smal yrkesutbildning i gymnasieskolan med en
            lägre teoretisk ambitionsnivå än vad dagens yrkesinriktade program
            har. Vi i kommittén har mött kraven på en flexibel och snabbt
            omställningsbar utbildningsform. Folkpartiet kontrar med en utbildning
            med fasta utbildningsvägar och klara avgränsningar. Hur har Folkpartiet
            kunnat hamna så helt vid sidan om övriga partiers diskussioner
            när det gäller kvalificerad yrkesutbildning?
          </note>
          <note>
            Herr talman! Jag yrkar bifall till regeringens förslag som innehåller
            en helt unik, ny utbildningsform anpassad till ett snabbt föränderligt
            arbetsliv för att kunna erbjuda trygghet både för arbetstagare
            och för arbetsgivare genom att anordna just rätt utbildning i
            rätt tid och på rätt plats.
          </note>
          <note type="speaker">
            Anf. 10 LARS HJERTÉN (m) replik:
          </note>
          <note>
            Herr talman! Jag lyssnade noga på vad Majléne
          </note>
          <note>
            Westerlund Panke sade angående begreppet kvalificerad yrkesutbildning.
            Hon sade att det nu har funnits ett antal år, att folk känner
            till vad det är och att det därför ska finnas kvar. Kommer ett
            bättre alternativ att erbjudas, vilket vi har, nämligen yrkeshögskolan,
            tycker jag att man ska välja det nu när det blir en permanent
            verksamhet. Yrkekshögskolan har också i sig en högre status som
            är viktig för de elever som går på utbildningen.
          </note>
          <note>
            Jag var, herr talman, inte i Aten och deltog i en debatt om utbildning,
            men den var säkert intressant.
          </note>
          <note>
            Däremot var jag i Svängsta i Blekinge i fredags och träffade
            ett antal företrädare för dem som har hand om kvalificerad yrkesutbildning
            där. Den fråga som jag fick med mig till den här debatten var:
            Vilken volym kan vi räkna med framöver? Då sade jag att det står
            i betänkandet att antalet utbildningsplatser utökas på sikt. Vad
            betyder det? frågade de. Jag sade att jag skulle fråga socialdemokraterna
            i debatten vad det betyder på sikt. Jag har redan frågat en gång,
            men jag har inte fått något svar.
          </note>
          <note>
            Att antalet utbildningsplatser utökas, betyder det att det blir
            fler än de 12 000 nu och de 12 500 nästa år? Jag gissar att det
            är så. Blir det 25 000, som vi vill ha, år 2004, eller blir det
            någonting mitt emellan? Jag gissar att ni har funderat lite grann
            på det.
          </note>
          <note>
            Betyder på sikt att det är på ett, två, tre, fyra och fem års
            sikt? De som sysslar med den här utbildningen vill kunna ha en
            framförhållning som är lite längre än vad de har möjlighet till
            i dag genom den här väldigt luddiga skrivningen.
          </note>
          <note>
            Anf. 11 MAJLÉNE WESTERLUND PAN-
          </note>
          <note>
            KE (s) replik:
          </note>
          <note>
            Herr talman! Som alla som har lyssnat på debatten har förstått
            anser även vi socialdemokrater att 12 500
          </note>
          <note>
            platser inte är tillräckligt för att täcka det behov som har
            visat sig finnas av kvalificerad yrkesutbildning,
          </note>
          <note>
            KY.
          </note>
          <note>
            Vi låser inte fast oss i ett fast antal platser år 2002,
          </note>
          <note>
            2003, 2004 och 2005, men vi är mycket tydliga när vi till regeringen
            skickar med kravet på att antalet platser på kvalificerad yrkesutbildning
            måste ökas. Det är vår signal till regeringen. Regeringen måste
            då naturligtvis svara med ett antal platser och år för detta antal
            platser.
          </note>
          <note>
            Vad vi gör är att vi skickar över bollen till regeringen.
          </note>
          <note type="speaker">
            Anf. 12 LARS HJERTÉN (m) replik:
          </note>
          <note>
            Herr talman! Jag låter då frågan gå vidare till skolministern
            när hon ska yttra sig i den här frågan.
          </note>
          <note>
            Jag tycker ändå att det vore på sin plats att vara lite mer konkret.
            Ni är ju alltid mycket mer konkreta t.ex. när det gäller platser
            inom högskolan. Vi vet exakt hur många platser som varje högskola
            ska ha.
          </note>
          <note>
            När det gäller vuxenutbildningen finns det också angett precis
            hur många platser det ska vara. Men just när det gäller kvalificerad
            yrkesutbildning är det inte så noga att tala om hur många platser
            det är fråga om och när de ska införas. Det är en inkonsekvens
            som jag har väldigt svårt att förstå.
          </note>
          <note>
            Anf. 13 MAJLÉNE WESTERLUND PAN-
          </note>
          <note>
            KE (s) replik:
          </note>
          <note>
            Herr talman! Jag får väl då påminna Lars Hjertén om att regeringen
            på vårt önskemål faktiskt parallellt från 1996 fram till dags
            dato har utökat antalet platser i kvalificerad yrkesutbildning
            från de 1 700 när vi startade upp till 12 000 som vi har i dag,
            så en utökning har ju skett. Vad som nu inte finns med för åren
          </note>
          <note>
            2000-2004 är alltså ett fast antal platser utöver de
          </note>
          <note>
            500 som faktiskt finns med. Det är skillnaden.
          </note>
          <note>
            Vi har markerat att vi vill se en utökning av antalet platser.
            Vad vi däremot inte har gjort är att lägga oss på ett fast platsantal,
            som moderaterna har valt att göra. Ända sedan 1996 kan man säga
            att vi har levt med att de platser som regeringen har erbjudit
            alltid har plussats på av moderaterna. Men det har alltså plussats
            på rejält mellan 1996 och 2001. Det tycker jag är viktigt att
            ta med i sammanhanget.
          </note>
          <note type="speaker">
            Anf. 14 SOFIA JONSSON (c) replik:
          </note>
          <note>
            Herr talman! Majléne Westerlund Panke talar om
          </note>
          <note>
            KY som rätt utbildning, att den ska ske i rätt tid och på rätt
            plats. Det tycker jag är grunden för utbildning.
          </note>
          <note>
            Skulle vi föreslå något annat här ifrån skulle det vara väldigt
            tråkigt; om det var fel utbildning, vid fel tid och på fel plats.
            Det är alltså grunden och det håller jag helt och klart med om.
          </note>
          <note>
            Men om de här tre momenten ska gå samman krävs det också att
            de som anordnar utbildningen, alltså de som fixar den på plats
            lokalt, decentraliserat runtom i landet vet vad de har att vänta
            sig och även de elever som har tänkt sig att söka till en sådan
            utbildning. Det gäller också näringslivet runtomkring.
          </note>
          <note>
            På en plats kanske man säger: Här behöver vi verkligen 5 eller
            20 stycken inom ett speciellt område.
          </note>
          <note>
            Tänk om vi kunde starta en utbildning här. Vi ser att på fem
            års sikt behöver vi så här många. Det är då också viktigt att
            man vet hur mycket resurser och vilket antal platser man har,
            så man får möjlighet att starta en kvalificerad yrkesutbildning
            för att kunna ha en hög kvalitet och för att kunna säkra näringslivet
            på platsen. Jag håller med Lars Hjertén om att det då är viktigt
            att man vet hur många platser som finns och vilka resurser som
            ligger i systemet. Jag ska sedan ställa frågan vidare till skolministern
            om hur många platser man har tänkt sig.
          </note>
          <note>
            Men det som jag funderar vidare på också är detta med validering,
            för ska det vara rätt utbildning ska den också vara gångbar för
            mig som student. I betänkandet står det att validering ska utredas
            nu. Men hur ser Majléne Westerlund Panke på valideringen? Kan
            man försöka sammankoppla KY med några andra utbildningar? Hur
            viktigt anser Majléne Westerlund
          </note>
          <note>
            Panke att det är att vi får en bra validering av bl.a.
          </note>
          <note>
            KY?
          </note>
          <note>
            Anf. 15 MAJLÉNE WESTERLUND PAN-
          </note>
          <note>
            KE (s) replik:
          </note>
          <note>
            Herr talman! Jag ska först besvara frågan som gällde antalet
            platser. För nästa år finns det ju klart uttalat hur många platser
            det finns. Vad som inte är uttalat är alltså hur många platser
            som finns för åren
          </note>
          <note>
            2003, 2004, 2005 och framåt. Jag utgår från att det kommer att
            finnas klart uttalat hur stor ökningen av antalet platser kommer
            att vara under efterkommande år, så i det fallet kommer man säkert
            att veta hur stor ramen inom vilken man ansöker om nya platser
            är.
          </note>
          <note>
            När det gäller validering delar jag Sofias uppfattning om att
            det är väldigt viktigt att se på kunskapen som sådan i första
            hand och inte varifrån man har inhämtat kunskapen.
          </note>
          <note>
            Man kan väl säga att kvalificerad yrkesutbildning under försökstiden
            har varit unik såtillvida att vi har hämtat kunskapen från olika
            håll i samhälle, yrkesliv och utbildningsväsende. Vi har också
            sammankopplat kunskaper och utbildningsnivåer. Vi har haft elever
            från både gymnasieskola och högskola och elever med kunskaper
            från arbetslivet i samma utbildning.
          </note>
          <note>
            Så det där med fasta avgränsningar är inget koncept som KY kan
            eller vill arbeta efter.
          </note>
          <note type="speaker">
            Anf. 16 SOFIA JONSSON (c) replik:
          </note>
          <note>
            Herr talman! Jag blir glad över att höra att
          </note>
          <note>
            Majléne Westerlund Panke säger att det är viktigt att vi nu ökar
            antalet platser så att anordnare, näringsliv och studenter runtom
            i landet vet vad som komma skall.
          </note>
          <note>
            Vad sedan gäller valideringen är det oerhört viktigt med en ny
            examina, som vi nu kommer att besluta om. För mig som studerar
            är det viktigt att veta vad det kommer att innebära. Förhoppningsvis,
            och det är tanken hos många, att man ska kunna gå direkt ut i
            arbete. Men många som börjar att studera kommer ju också på att
            det är riktigt roligt att plugga och få in lite ny kunskap i huvudet,
            att man kanske ska studera vidare på universitet eller högskola.
            Det är ju väldigt viktigt att den övergången är klar om det också
            är så att man vill studera internationellt.
          </note>
          <note>
            Valideringen är alltså oerhört viktig. Och jag hoppas att det
            kommer att bli ett tydligt förslag från regeringen när den här
            undersökningen är klar.
          </note>
          <note>
            Anf. 17 MAJLÉNE WESTERLUND PAN-
          </note>
          <note>
            KE (s) replik:
          </note>
          <note>
            Herr talman! Man kan säga att det är vid två tillfällen i dag
            när det gäller denna utbildning, den kvalificerade yrkesutbildningen,
            som det tillämpas validering. Man tillämpar validering vid antagning
            av studenter i väldigt stor utsträckning genom att man ser på
            yrkeserfarenhet och kunskaper som har inhämtats i yrkeslivet.
            Det gör man för att bedöma om eleverna kan klara de krav som den
            kvalificerade yrkesutbildningen ställer.
          </note>
          <note>
            Så har man också en validering när det gäller examen inom kvalificerad
            yrkesutbildning. Där ser man på vad eleverna kan tillgodoräkna
            sig för fortsatta högskolestudier. Ca 10 % av alla som har gått
            igenom den kvalificerade yrkesutbildningen fortsätter faktiskt
            sina studier direkt efteråt, och 70 % av dessa 10 %
          </note>
          <note>
            visar sig fortsätta sina studier på högskolan.
          </note>
          <note>
            Så valideringen fungerar redan i dag i praktiken, kan man säga,
            både för de som ska in och de som ska ut. Jag tror att det finns
            mycket att lära för andra delar av vårt utbildningsväsende när
            det gäller hanteringen av kunskap inom den kvalificerade yrkesutbildningen,
            som jag tycker har kommit väldigt långt när det gäller det nya
            tänkandet i fråga om att validera kunskap.
          </note>
          <note type="speaker">
            Anf. 18 ULF NILSSON (fp) replik:
          </note>
          <note>
            Herr talman! Majléne Westerlund Panke frågar vad vi i Folkpartiet
            tänker oss att vår kvalificerade yrkesutbildning ska vara inriktad
            på för yrkesliv. Det är en intressant fråga med tanke på att varken
            propositionen eller betänkandet säger någonting om vilken typ
            av utbildning man tänker sig. Man är också väldigt oklar om omfattningen.
            Jag trodde att det framgick av Folkpartiets motion att vi vill
            ha en bred eftergymnasial yrkesutbildning där man har möjlighet
            att komplettera från gymnasieskolan och därmed också har möjlighet
            att ta steget in i högskolan. Det är ju därför jag kallar regeringens
            förslag för ett litet, alltför litet, steg och också hävdar att
            det har för lite kontakt med verkligheten.
          </note>
          <note>
            I dag blir 59 % av en årskull behörig för högskolestudier. Då
            blir min fråga till Majléne Westerlund
          </note>
          <note>
            Panke: De fyra av tio gymnasieelever som inte uppnår den här
            behörigheten, vad ska de göra?
          </note>
          <note>
            Anf. 19 MAJLÉNE WESTERLUND PAN-
          </note>
          <note>
            KE (s) replik:
          </note>
          <note>
            Herr talman! Jag vet inte om det är riktigt okej att hänvisa
            till ett tidigare replikskifte, men i ett sådant talades det om
            att man väl inte kunde tänka sig fel utbildning i fel tid när
            vi nu ska genomföra en ny utbildningsform. Tänk, det är precis
            det jag tycker att
          </note>
          <note>
            Folkpartiet föreslår; fel utbildning i fel tid.
          </note>
          <note>
            Kvalificerad yrkesutbildning är en så flexibel utbildningsform
            att vi inte kan diskutera i termer av fasta utbildningsvägar.
            Fasta utbildningsvägar diskuterade man kanske tidigare i högskolans
            program, där den ena kursen följdes av den andra och de var lika
            år efter år. Men även där börjar ju förändringarna att ske. Man
            börjar bli mer flexibel. Man börjar förändra sig efter de aktuella
            krav som finns ute i samhället och som möter studenterna när de
            kommer ut.
          </note>
          <note>
            Då erbjuds studenter en utbildning som är oerhört smal och som
            inte har någon teoretisk bredd och bas för att möta ett yrkesliv
            där man kräver ett livslångt lärande. Det kan jag inte tolka på
            något annat sätt, Ulf
          </note>
          <note>
            Nilsson, än att Folkpartiet här har ställt sig vid sidan om och
            kommer med ett förslag som just innebär helt fel utbildning i
            fel tid, för det hör snarare hemma på
          </note>
          <note>
            50-talet än år 2001.
          </note>
          <note type="speaker">
            Anf. 20 ULF NILSSON (fp) replik:
          </note>
          <note>
            Herr talman! Jag hänvisade inte till något tidigare replikskifte
            utan jag hänvisade till den fråga som
          </note>
          <note>
            Majléne Westerlund Panke ställde i sitt anförande.
          </note>
          <note>
            Det är ju er föreslagna utbildning som är väldigt smal. Jag förstår
            inte hur Majléne Westerlund Panke kan komma till slutsatsen att
            Folkpartiets förslag på något sätt skulle vara smalt. Vi föreslår
            tvärtom en väldigt bred utbildning för många elever. Dels är den
            öppen för dem som har missat vissa saker i gymnasieskolan och
            ska komplettera samtidigt med den kvalificerade utbildningen,
            dels är den öppen för dem som vill ta steget vidare till högskoleutbildning
            efter kvalificerad utbildning. Det är en ny mellanform för betydligt
            fler än de här ca 12 000 studerande eller vad det nu är fråga
            om.
          </note>
          <note>
            Herr talman! Min fråga från förra repliken kvarstår. Vad blir
            det, med det stela behörighetssystem som regeringen här föreslår,
            av de fyra av tio gymnasieelever som inom fem år inte lyckas nå
            upp till den högskolebehörighet som ni vill kräva för att man
            ska få läsa på kvalificerad yrkesutbildning?
          </note>
          <note>
            Anf. 21 MAJLÉNE WESTERLUND PAN-
          </note>
          <note>
            KE (s) replik:
          </note>
          <note>
            Herr talman! Folkpartiet och Ulf Nilsson har ju både i sin motion
            och i debatten här i dag kanske snarare fört en gymnasieskoledebatt
            än en debatt omkring kvalificerad yrkesutbildning, den proposition
            och de förslag som faktiskt ligger framme.
          </note>
          <note>
            Låt mig säga att när jag läste Ulf Nilssons motion slog det mig
            att Folkpartiet faktiskt aldrig har haft någon ledamot med i Kommittén
            för kvalificerad yrkesutbildning. Man märker det för att mycket
            av det som skrivs kommer sig av en brist på kunskap om vad den
            kvalificerade yrkesutbildningen står för, vilken enorm bredd den
            har och vilka stora nya inriktningar det finns.
          </note>
          <note>
            Det finns också en brist på kunskap om vilken stor anpassningsförmåga
            man har arbetat med. Det är väldigt radikala grepp när det gäller
            den validering av kunskaper som, som jag sade, innebär att 35
            % av studenterna i kvalificerad yrkesutbildning faktiskt kommer
            från de yrkesförberedande programmen.
          </note>
          <note>
            Många kommer också direkt från yrkeslivet med alla de kunskaper
            som de har fått där. Jag kan lova Ulf
          </note>
          <note>
            Nilsson att det här fungerar. Det fungerar alldeles utmärkt.
          </note>
          <note>
            Om vi nu ska gå in på gymnasiedebatten så är det inte alltför
            många år sedan som inte ens 40 % av en årskull hade högskolekompetens.
            Det var under den tid då vi hade en del av gymnasieskolan som
            var treårig och en annan som var tvåårig. 60 % av ungdomarna gick
            tvååriga utbildningar. Så man kan också se det som en positiv
            utveckling att det i dag är
          </note>
          <note>
            59 % i stället för kanske 39 % som faktiskt har grundläggande
            högskolebehörighet med sig direkt från gymnasieskolan.
          </note>
          <note type="speaker">
            Anf. 22 YVONNE ANDERSSON (kd) replik:
          </note>
          <note>
            Herr talman! Majléne Westerlund Panke visar återigen exempel
            på detta att man bygger system som mer tar hänsyn till de stora
            linjerna i samhället än till enskilda människors behov. Jag blir
            naturligtvis lite besviken över att höra det jag hör, ett ojande
            när jag försöker värdera upp den praktiska kunskapen, yrkeskunskapen.
            Jag tror att det finns många bland dem som drev fram arbetarrörelsen,
            jag vet att det finns flera, som skulle bli bekymrade, för detta
            hån skulle lika gärna kunna falla över dem i dag.
          </note>
          <note>
            Det vi har försökt göra är att se möjligheterna i bredden. Vi
            vill ha en lika flexibel, kvalificerad yrkesutbildning som i den
            försöksverksamhet som har bedrivits, men vi vill kalla den yrkeshögskola
            för att visa på dess status.
          </note>
          <note>
            Att Majléne Westerlund Panke inte förstår hur man ska kunna arbeta
            tillsammans med en akademisk högskola i teoretiska ämnen trots
            att en del av dem som kommer in på en yrkeshögskola inte har behörighet
            är också märkligt. Det handlar ju om att arbeta med kunskap som
            bygger på vetenskaplighet och om att arbeta med kunskap som har
            beprövad erfarenhet som grund. Att det finns en flexibilitet på
            det här området är ju inte ett dugg märkligare än mycket annat.
          </note>
          <note>
            Vi vill dessutom ha en kvalificerad yrkesutbildning, som vi kallar
            yrkeshögskola, till vilken ungdomarna ska kunna söka direkt efter
            gymnasiet, och då räcker det inte med 35 %. Vart tar de andra
            eleverna vägen som har gått yrkesförberedande linjer och inte
            kan komma vidare på en kvalificerad yrkesutbildning? Det bygger
            ju på att den försöksverksamhet som hittills har bedrivits i hög
            grad har tagit in människor som inte har gått direkt från gymnasiet.
          </note>
          <note>
            Anf. 23 MAJLÉNE WESTERLUND PAN-
          </note>
          <note>
            KE (s) replik:
          </note>
          <note>
            Herr talman! Praktiska kunskaper har alltid värderats högt inom
            arbetarrörelsen, Yvonne Andersson.
          </note>
          <note>
            Men de har värderats i förhållande till de krav som ställs på
            arbetsmarknaden. Vi har aldrig förordat att elever och studenter
            ska ha lägre nivå på sina praktiska kunskaper än som krävs ute
            i arbetslivet. I dag krävs det en annan kombination i arbetslivet
            av praktiska kunskaper och teoretiska kunskaper. Och vi är beredda
            att möta de nya kraven. Vad jag upplever är att kristdemokraterna
            blundar för dessa krav och försöker bygga upp en bild av en arbetsmarknad
            där man fortfarande är anställningsbar med endast praktiska kunskaper.
            Det är man inte längre, Yvonne
          </note>
          <note>
            Andersson.
          </note>
          <note>
            Jag skulle känna väldigt stor oro för elever med praktisk begåvning,
            utan teoretisk kunskap, om det nu finns några sådana, om Yvonne
            Anderssons modell för praktisk yrkesutbildning skulle få genomslag
            och bli verklighet. Det finns säkerligen inte särskilt mycket
            efterfrågan på de elever som kommer ut på arbetsmarknaden med
            de kunskaper och den kompetens som Yvonne Andersson utmålar.
          </note>
          <note type="speaker">
            Anf. 24 YVONNE ANDERSSON (kd) replik:
          </note>
          <note>
            Herr talman! Det bekymrar mig att Majléne Westerlund Panke inte
            har läst vår motion bättre. Men jag kan inte redogöra för den
            nu. Det finns inte tid för det. Det bekymrar mig också att någon
            tror att det är en ensidighet på grund av att man försöker lyfta
            fram någonting som ska balansera och komplettera varandra. Det
            är ändå människor som ska leva i samhället.
          </note>
          <note>
            När tänker socialdemokraterna lyfta fram den praktiska kunskapen
            inom t.ex. de teoretiska ämnena?
          </note>
          <note>
            När ska det bli en enda bedömning i så fall utifrån praktiska
            erfarenheter och kunskaper i många av de s.k. teoretiska utbildningarna?
            Behöver vi inte inom alla områden en kombination av många kunskaper?
          </note>
          <note>
            Kan vi då inte erkänna att en del människor har mer av det ena
            och mindre av det andra och tvärtom. Det handlar ju om den bredden.
            Inte ska Majléne Westerlund Panke över huvud taget stå och säga
            att socialdemokraterna värnar om de praktiska kunskaperna i dag.
            Vi har ett antal yrken som har teoretiserats och där man inte
            ens får studiemedel för att fördjupa sig när det kommer in praktiska
            moment.
          </note>
          <note>
            Jag tycker egentligen att det finns en märkvärdighet i det som
            sägs, och det bekymrar mig att Majléne
          </note>
          <note>
            Westerlund Panke i dag använder en debattstil som talar om att
            mörklägga och tala om det obegripliga i våra förslag i stället
            för att hitta lösningar så att vi kan komma vidare för att varje
            människa ska kunna hitta sin plats i samhället och behövas i det
            samhälle som kristdemokraterna vill ha.
          </note>
          <note>
            Anf. 25 MAJLÉNE WESTERLUND PAN-
          </note>
          <note>
            KE (s) replik:
          </note>
          <note>
            Herr talman! Bättre lyft för de praktiska kunskaperna än förslaget
            om kvalificerad yrkesutbildning utgör har jag väldigt svårt att
            föreställa mig. Här finns alltså en värdering av de kunskaper
            som finns ackumulerade ute i arbetslivet i produktionen av varor
            och tjänster, upphöjda, om det är så Yvonne Andersson vill uttrycka
            det, till att bli helt jämställda med de teoretiska kunskaperna.
            I den kvalificerade yrkesutbildningen fungerar nämligen inte de
            teoretiska kunskaperna om inte de praktiska kunskaperna som man
            inhämtar direkt ute på arbetsmarknaden finns med.
          </note>
          <note>
            Men det är faktiskt så, Yvonne Andersson, att ute på arbetsmarknaden
            fungerar inte bara de praktiska kunskaperna om inte den teoretiska
            kunskapen finns där.
          </note>
          <note>
            Och det är ju detta som är det unika med den kvalificerade yrkesutbildningen.
            Det är balansen mellan den praktiska kunskapen, hämtad direkt
            i arbetslivet, och den teoretiska kunskapen, som väldigt ofta
            inom kvalificerad yrkesutbildning hämtas från högskolan.
          </note>
          <note>
            Och det är med den kombinationen som den enskilde studenten ges
            möjlighet att möta de nya kraven som finns ute på arbetsmarknaden
            och i samhället.
          </note>
          <note type="speaker">
            Anf. 26 LENNART GUSTAVSSON (v):
          </note>
          <note>
            Herr talman! Mycket är redan sagt i denna debatt.
          </note>
          <note>
            Jag ska från Vänsterpartiet lämna några synpunkter.
          </note>
          <note>
            Men inledningsvis vill jag yrka bifall till förslaget i utbildningsutskottets
            betänkande. Den kvalificerade yrkesutbildning som vi diskuterar
            här i dag är en för många välkommen reform. Den försöksverksamhet
            som ligger till grund har ju, liksom många har sagt här, i huvudsak
            fungerat väl. Vänsterpartiet ser positivt på ett nära och konstruktivt
            samarbete mellan skola och utbildningssystem å ena sidan och näringslivet
            och arbetslivet å andra sidan. Samtidigt vill vi, nu som tidigare,
            påpeka att relationen mellan utbildningssystemet och näringslivet
            inte alltid är oproblematisk. Det är en viktig uppgift för politiker
            och dem som är aktiva i utbildningsväsendet i allmänhet att vara
            vaksamma så att det som ibland är kortsiktiga intressen från näringslivet
            inte tillåts påverka det långsiktiga målet om en bildning där
            kritiskt tänkande och helhetssyn är ledord.
          </note>
          <note>
            Samhällsutvecklingen har lett till att behovet av kontinuerligt
            lärande ökat. I det sammanhanget används ofta benämningen det
            livslånga lärandet. Dagens samhälle är föränderligt, kunskapsområden
            vidgas ständigt, och uppfattningen om vad som är kunskap skiftar.
            Efter avslutade utbildningar kommer vi att mötas av krav på nya
            kunskaper och lusten att tillägna oss dem kommer att behöva aktiveras
            livet igenom. En del arbetsuppgifter kommer att utföras med hjälp
            av ny teknik. Kompetensutveckling inom och för arbetslivet är
            nödvändig inom alla yrken.
          </note>
          <note>
            Detta är ett gemensamt ansvar för arbetsmarknadens parter. För
            individen behövs det möjligheter till återkommande utbildningstillfällen
            under livet. Det behövs utbildning som knyter an till specifika
            yrkesområden men också sådan som ger kompetens i vid mening, en
            kompetens som ger individen styrka att möta de föränderliga krav
            som dagens samhälle ställer.
          </note>
          <note>
            Låt mig nämna några för oss vänsterpartister viktiga punkter
            i det nu framlagda förslaget om kvalificerad yrkesutbildning:
          </note>
          <note>
            1. Arbetslivets medverkan är viktig, något som också betonas
            i förslaget. Dessutom är det viktigt, som också betonas, att det
            gäller produktion av varor och tjänster inom såväl privat som
            offentlig sektor. Att med begreppet arbetsliv avses både arbetsgivare
            och arbetstagare är naturligt.
          </note>
          <note>
            Tyvärr är det inte alla gånger på det viset. Likhetstecknet mellan
            arbetsliv och näringslivet, företrätt av arbetsgivarna, är många
            gånger tydligt i utbildningssammanhang.
          </note>
          <note>
            2. Målsättningen att genom den föreslagna utbildningen kunna
            minska den sociala och etniska snedrekryteringen är viktig. Det
            är allvarligt om vi inte ska förmå oss att minska klasstillhörighetens
            betydelse inom utbildningssystemet. Det är också allvarligt om
            människor med utländsk bakgrund inte ska ges likvärdiga möjligheter
            till utbildning. Kvalificerad yrkesutbildning kan, rätt hanterad,
            bidra till ett rättvisare utbildningssystem.
          </note>
          <note>
            3. Det är viktigt att bryta traditioner i fråga om könsbundna
            utbildnings- och yrkesval. Att lyfta fram jämställdheten som en
            rättvise- och demokratifråga är nödvändigt. Beträffande skrivningarna
            i propositionen om att det krävs ett aktivt och målmedvetet arbete
            inom området förväntar vi i Vänsterpartiet oss att den ambitionen
            omsätts i praktiskt handlande.
          </note>
          <note>
            4. Utbildning måste också finnas tillgänglig för dem som har
            ett funktionshinder. Delaktighet och jämlikhet för funktionshindrade
            i samhället och arbetslivet förutsätter delaktighet och jämlikhet
            i alla former av utbildning. Som vänsterpartist tycker jag att
            det är värdefullt att de här skrivningarna är tydliga i propositionen.
            Det är även viktigt att den kvalificerade yrkesutbildningen förmår
            att leva upp till dessa ambitioner.
          </note>
          <note>
            5. Verkligt studentinflytande och delaktighet skapar goda möjligheter
            för att målen med en utbildning ska uppnås. Ska den kvalificerade
            yrkesutbildningen ge de studerande bra redskap för ett framtida
            yrkesliv är det bl.a. just inflytande och delaktighet som är viktigt.
            Naturligtvis ska inflytandet och delaktigheten inom utbildningen
            utövas på alla nivåer, såväl nationellt som regionalt och lokalt.
          </note>
          <note>
            6. För att den kvalificerade yrkesutbildningen ska bli lyckad
            krävs det kvalitet, vilket sagts här många gånger tidigare i dag.
            Den nya myndigheten spelar i det sammanhanget en avgörande roll.
            För att utbildningen dessutom ska kunna vara flexibel och utbudet
            vara föränderligt, något som är en nyckel i den här utbildningen,
            är en central myndighet viktig.
          </note>
          <note>
            Herr talman! Avslutningsvis får jag konstatera att utskottet
            gör ett tillkännagivande till regeringen om att det är angeläget
            att antalet platser inom den kvalificerade yrkesutbildningen på
            sikt utökas. Vi i Vänsterpartiet ser fram emot att i samverkan
            med den socialdemokratiska regeringen förverkliga det som sannolikt
            blir riksdagens mening i frågan.
          </note>
          <note type="speaker">
            Anf. 27 YVONNE ANDERSSON (kd) replik:
          </note>
          <note>
            Herr talman! Jag vill fråga Lennart Gustavsson vart de 40 % av
            ungdomarna som slutar gymnasieskolans linjer ska ta vägen. Hur
            ska de kunna gå vidare och finna meningen med livet? Ska skoltrötta
            elever efter 13 års skolgång tvingas vara kvar i ett skolsystem
            för att få akademisk behörighet?
          </note>
          <note>
            Vidare: Hur kan ni stödja Socialdemokraterna i detta med att
            unga människor ska tvingas gå arbetslösa en period för att senare
            få en yrkesutbildning? Det är ju precis det som vi alldeles nyss
            hörde.
          </note>
          <note type="speaker">
            Anf. 28 LENNART GUSTAVSSON (v) replik:
          </note>
          <note>
            Herr talman! Vad Yvonne Andersson tar upp är diskussionen om
            hur gymnasieskolan ska vara utformad. Ska vi ha som målsättning
            att vi ska ha en gymnasieskola som har visioner om att ge alla
            högskolebehörighet? Kristdemokraterna anser inte det. Jag respekterar
            Kristdemokraternas åsikt i den frågan men jag som vänsterpartist
            tänker aldrig ställa upp på en situation där vi redan tidigt delar
            in våra gymnasiestuderande - och kanske ännu tidigare - i ett
            A- och ett B-lag. Det är viktigt att vi vågar tro att vi ska se
            till att vi har en gymnasieskola som kan ge alla den möjligheten.
          </note>
          <note>
            Det måste vara fel väg, en uppgiven inställning, att säga att
            vi nu måste se till att det blir andra krav.
          </note>
          <note>
            Delar inte Yvonne Andersson uppfattningen att det här innebär
            en sänkning av kraven?
          </note>
          <note type="speaker">
            Anf. 29 YVONNE ANDERSSON (kd) replik:
          </note>
          <note>
            Herr talman! Det gör jag inte. Jag menar att en fordonstekniskt
            kunnig elev har lika viktig kunskap som den har som är kunnig
            i historia. För mig har kunskap i sig ett värde och den utövas
            på olika områden.
          </note>
          <note>
            Jag skulle önska, herr talman, att Vänsterpartiets
          </note>
          <note>
            Lennart Gustavsson svarade på min fråga: Vad vill ni erbjuda
            de 40 % som inte klarar detta? Ni kan ha vilka mål och visioner
            som helst med gymnasieskolan
          </note>
          <note>
            - det har jag också - men vi kristdemokrater vill att alla ska
            nå så goda mål som möjligt när det gäller gymnasieskolan. I backspegeln
            ser vi dock i dag att inte alla orkar, av skilda skäl. Därför
            tror vi på det livslånga lärandet. När som helst i livet ska man
            kunna komma tillbaka för att få den kunskap som man inte tillägnat
            sig då man var i åldern 16-19 år.
          </note>
          <note>
            Vad tänker ni göra med de här ungdomarna när ni inte kan erbjuda
            en fortsättning på deras yrkesförberedande utbildning så att de
            kan gå vidare och successivt också lära sig teoretiska ämnen?
            Också ni i
          </note>
          <note>
            Vänsterpartiet nedvärderar den praktiska kunskapen så att den
            i form av ett gesällprov inte ska kunna vara inträdeskrav för
            kvalificerad yrkesutbildning. Detta är märkligt och detta kommer
            att förhindra unga människor att gå vidare i en utbildning. I
            stället tvingas de kanske att gå in i arbetslöshet för att senare
            i livet fångas upp i arbetsmarknadsutbildningar och annat.
          </note>
          <note>
            Detta är en utslagning av unga människor som vi kristdemokrater
            inte kan acceptera.
          </note>
          <note type="speaker">
            Anf. 30 LENNART GUSTAVSSON (v) replik:
          </note>
          <note>
            Herr talman! Praktisk kunskap nedvärderas av
          </note>
          <note>
            Vänsterpartiet - fel! Jag skulle vilja veta i vilket sammanhang
            vi på något sätt har gjort det. Det handlar om en kunskapssyn,
            att man tillägnar sig kunskap utifrån livets olika skeden.
          </note>
          <note>
            Vidare har vi återigen frågan om de elever som misslyckas. Problemet
            är huvudsakligen varför dessa elever misslyckas. Inriktningen
            måste ju vara att minimera misslyckandet hos eleverna och inte,
            som
          </note>
          <note>
            Yvonne Andersson gör, att konstatera misslyckandet och sedan
            sätta in åtgärder. Åtgärderna måste, som jag tidigare sagt, vara
            inriktade på att se till att misslyckandena inte uppstår.
          </note>
          <note>
            Yvonne Andersson försökte också göra en poäng här. Vi i Vänsterpartiet
            skulle nämligen nedvärdera elever som exempelvis gått på det fordonstekniska
            programmet - helt fel! Själv har jag lång erfarenhet från arbete
            med elever inom praktiska program och jag vet värdet av deras
            kunskaper. Lite grann av det värdet tycker jag faktiskt att vi
            tar till vara genom att nu erkänna att vi ska ha en ny eftergymnasial
            utbildning, s.k. kvalificerad yrkesutbildning. På något sätt tar
            vi tag i detta och ger här en ny möjlighet, en ny chans. Precis
            som sagts här tidigare är detta en ny utbildningsreform som helt
            och hållet ligger i tiden.
          </note>
          <note type="speaker">
            Anf. 31 GUNNAR GOUDE (mp):
          </note>
          <note>
            Herr talman! Det är inte så länge sedan svenska folket fick sin
            yrkesutbildning genom att gå i den obligatoriska skolan, i folkskolan,
            för att därefter välja någon av de många yrkes- eller fackskolorna
            eller gå in som lärling på ett företag eller hos en hantverkare.
          </note>
          <note>
            I dag har vi den förberedande yrkesutbildningen på gymnasiet.
            Yrkesskolorna och fackskolorna är i stort sett borta och lärlingsutbildningarna
            finns inte längre kvar. Yrkesutbildningarna efter gymnasietiden
            har förts över till högskola och universitet. Det har skett relativt
            nyligen. Det gäller i första hand yrkesutbildningar med ett teoretiskt
            inslag som motiverar att man lägger dem där man kan göra en forskningsanknytning
            av utbildningen.
          </note>
          <note>
            De flesta av oss är överens om att detta inte täcker hela behovet
            av en yrkesutbildning. Det finns ett glapp i det svenska utbildningssystemet
            för närvarande när det gäller eftergymnasial yrkesutbildning.
            Vi har sett detta i de förslag som har kommit här i riksdagen
            på eftergymnasiala yrkesutbildningar. Det har gällt yrkeshögskola
            som bl.a. Ulf Nilsson nämnde som ett förslag. Sofia Jonsson och
            Yvonne Andersson nämnde det som förslag från sina partier.
          </note>
          <note>
            Det har också varit förslag på att införa i ny form en lärlingsutbildning.
            Det har gått trögt. Det har inte vunnit något gensvar från regeringen,
            man har inte kommit med något förslag, och det kanske är lätt
            att förstå att det är så.
          </note>
          <note>
            När det gäller yrkeshögskola är det skäl att tänka sig för om
            man ska införa det, bl.a. av de skäl som
          </note>
          <note>
            Sofia Jonsson tog upp, att yrken snabbt ändrar karaktär. Det
            uppstår nya yrken. Det är en omsättning på yrkessidan som gör
            att det är svårt att ha en yrkesskola för vissa typer av yrkesutbildningar.
          </note>
          <note>
            Vad gäller lärlingsutbildningen är det främst arbetsmarknadens
            parter som har problem med införandet av en sådan i stor skala.
            Bland arbetstagarna ser man tillbaka på den gamla lärlingsutbildningen
            med en viss skepsis. T.ex. när det gäller arbetsrätten skulle
            man inte vilja se de gamla lärlingarnas situation upprepad i de
            svenska företagen. Från arbetstagarnas sida ser man risken för
            att vi skulle få ett system där företagen kunde använda eleverna
            och lärlingarna som gratis eller underbetald arbetskraft. Den
            är naturligtvis kännbar.
          </note>
          <note>
            För arbetsgivarna är det ett problem att införa lärlingsutbildning
            i stor skala därför att man är medveten om att det kan medföra
            ingrepp i produktionen, alltså produktionssänkningar. En lärling
            som ska beredas plats i en produktionsenhet, vid en maskin exempelvis,
            tar en del av produktionsutrymmet. Likadant måste man avsätta
            kvalificerad arbetskraft som handledare och lärare för dessa elever.
            Då vill man ha garanti för en ersättning.
          </note>
          <note>
            Det är lite av skälen till att lärlingsutbildningen har varit
            svår att få gehör för från arbetsmarknadens parters sida.
          </note>
          <note>
            Med KY, kvalificerad yrkesutbildning, som vi har förslag om nu
            undviker man dessa hinder. Man har hittat en farled där de här
            grynnorna och skären inte finns. Den är formad på det sättet att
            den är anpassad efter det rörliga och föränderliga behovet av
            kompetens ute på arbetsmarknaden. Det är det som ska vara grunden
            för att man ska starta en utbildning. Man behöver inte känna till
            behovet inom ett visst yrke om tio eller fem år. Den flexibiliteten
            är naturligtvis oerhört värdefull i ett modernt samhälle.
          </note>
          <note>
            Arbetstagarna ser det här naturligtvis med glädje, eftersom KY
            som regel direkt leder till en anställning i ett företag. Den
            är konstruerad så att det finns ett behov hos företagen. Och företagen
            är naturligtvis helt positiva bl.a. av det enkla skälet att det
            är ett snabbt och effektivt sätt att snabbt täcka kompetensluckor
            i företaget.
          </note>
          <note>
            Det är inte svårt att förstå att alla partier är överens om att
            det här är en bra utbildning. Det finns heller inget yrkande om
            avslag på propositionen.
          </note>
          <note>
            Flertalet av de reservationer som ligger handlar om att man vill
            ha längre tid för utbildningen - tre och ett halvt år i stället
            för tre, man vill har fler platser. Det vill vi allihop, inklusive
            majoriteten i utskottet som i betänkandet skriver att man vill
            ge ett tillkännagivande till regeringen om att det är angeläget
            att antalet platser inom yrkesutbildningen på sikt utökas. Även
            där är vi överens.
          </note>
          <note>
            Jag skulle vilja till Ulf Nilsson, som har talat mycket om behovet
            av en yrkeshögskola och av att snabbt införa en lärlingsutbildning,
            säga att när KY
          </note>
          <note>
            nu genomförs före yrkeshögskolorna och lärlingsutbildningen ingalunda
            är något hinder för genomförandet av en yrkeshögskola och en lärlingsutbildning.
          </note>
          <note>
            Tvärtom kan man förvänta sig att det är nyttiga erfarenheter
            som KY ger när det gäller samverkan mellan arbetstagare och arbetsgivare
            som kommer att ske lokalt, intimt i bara ett par företag. Där
            kommer det säkert att utvecklas traditioner som är till gagn för
            en lärlingsutbildning.
          </note>
          <note>
            Studiemedlen har inte så många talat om. Det är naturligtvis
            en viktig bit. Majléne Westerlund Panke tog upp den därför att
            det finns i KY en stark faktor som bidrar till att man får en
            minskning i den sociala snedrekryteringen. Det är kanske en av
            de tydligaste åtgärder som har vidtagits för att få åtminstone
            en liten justering av detta. Det bli bättre ju mer KY kan utvecklas.
            Det är naturligtvis bra att man har en utbildning som har en direkt
            fortsättning in i resten av utbildningssystemet. Högskolor och
            universitet är möjliga att nå direkt från KY.
          </note>
          <note>
            I valideringsfrågorna kan jag hålla med tidigare talare om att
            de behöver utvecklas. Det tror jag är klokt att man inte gjort
            det på ett så här tidigt stadium utan ser vilka typer av utbildningar
            man får, vilka schatteringar och hur universitet och högskolor
            inte minst kommer att värdera de här utbildningarna. Där tror
            jag att Högskoleverket får ta en rätt stor del av arbetet och
            göra den validering som de normalt gör i andra sammanhang.
          </note>
          <note>
            Från Miljöpartiets sida kan jag bara säga att vi är glada över
            det samarbete som vi har haft med Vänsterpartiet och regeringen
            i utformningen av propositionen. Vi har under lång tid stött KY
            och när vi har kunnat också i samverkan med regeringen fått fram
            pengar till den. Vi ser med glädje att det här kommer till stånd
            och hoppas att det går att få fram mer pengar relativt snart.
          </note>
          <note>
            Därmed avslutar jag med att yrka bifall till utskottets förslag.
          </note>
          <note type="speaker">
            Anf. 32 YVONNE ANDERSSON (kd) replik:
          </note>
          <note>
            Herr talman! Jag vill passa på att fråga Miljöpartiets Gunnar
            Goude hur han ser på de ungdomar som i dag - vi har erfarenheter
            sedan flera år - går ut från yrkesförberedande linjer och som
            av skilda skäl inte har mäktat med att få allmän högskolebehörighet.
            Det önskar vi att gymnasiet ska ge alla, och det gör också kristdemokraterna.
          </note>
          <note>
            Varje kull som går ut och som inte har detta är enskilda människor.
            Jag vet att Miljöpartiet talar mycket om enskilda människor. Hur
            ser ni på dem? Ska de kunna gå in i en utbildning med studiemedel
            för att förkovra sig inom de områden som de är intresserade av
            för att kanske efter några år gå vidare och läsa in de teoretiska
            områdena? Hur ser ni på att porten är så trång att den utestänger
            dem som inte har allmän högskolebehörighet när det gäller den
            kvalificerade yrkesutbildningen?
          </note>
          <note type="speaker">
            Anf. 33 GUNNAR GOUDE (mp) replik:
          </note>
          <note>
            Herr talman! Jag tror att söktrycket på KY än så länge är så
            stort att det här inte är något problem med tanke på att det handlar
            om 12 500 platser. I praktiken kommer det att beröra relativt
            få.
          </note>
          <note>
            Om någon sökande är mycket lämplig för utbildningen och bedöms
            ha stora möjligheter att klara av det finns möjligheten att ge
            dispens eller undantag.
          </note>
          <note>
            Det tycker jag man ska utnyttja. Yvonne Andersson vet att Miljöpartiet
            inte är särskilt förtjust i tanken att man ska lägga en behörighet
            i gymnasiet för framtida studier, t.ex. vid en högskola eller
            någonting sådant.
          </note>
          <note>
            Det är bättre att man, den dag som en individ bestämmer sig för
            att satsa på en utbildning, gör en prövning om den här personen
            kan klara av den utbildningen eller inte.
          </note>
          <note>
            Det tror jag är ett mycket bättre sätt att hantera den här frågan.
            På lång sikt ska behörighetsfrågan lösas på ett helt annat sätt
            än det vi har i dag.
          </note>
          <note type="speaker">
            Anf. 34 YVONNE ANDERSSON (kd) replik:
          </note>
          <note>
            Herr talman! Det är just det som kristdemokraterna vill ha. Vi
            vill ha en prövning i relation till den utbildning som den enskilde
            ska söka. Det ska alltid finns en väg för varje människa i samhället
            för att kompetens och möjligheter ska komma till sin rätt.
          </note>
          <note>
            Vore det inte aktuellt och i allra högsta grad relevant när man
            startar en ny utbildningsform och permanentar den att då lösa
            behörighetskraven för utbildningen? De är ändå de som utestänger.
            Det är svårt med de särskilda villkoren och att hitta rätt där.
          </note>
          <note>
            Gunnar Goude sade att problemet inte är så stort eftersom det
            är så få platser. Det sker ett urval som gör att ungdomarna i
            alldeles särskild grad slås ut väldigt tidigt.
          </note>
          <note>
            Jag återkommer då till den fråga som Vänsterpartiets representant
            och likaså Socialdemokraternas representant tidigare här i dag
            har vägrat att svara på.
          </note>
          <note>
            Vad har ni att erbjuda för de 40 % som inte får komma vidare
            någonstans efter gymnasiet och som inte har mäktat med högkolebehörighet?
          </note>
          <note type="speaker">
            Anf. 35 GUNNAR GOUDE (mp) replik:
          </note>
          <note>
            Herr talman! Det är procentsiffrorna som gör att problemets storlek
            blir lite skev. Det är inte 40 % som saknar behörighet. Men det
            spelar mindre roll. Det finns en grupp som är för stor som inte
            går ut gymnasiet med godkänt i olika ämnen så att de har grundbehörigheten.
            Visst är det så.
          </note>
          <note>
            Där finns de lösningar som vi har till buds i dag med det system
            vi har med möjligheter att komplettera de brister man har i sina
            betyg och sedan söka. Det är ett system som vi helst inte ser.
            Vi vill ha bort betygen t.o.m. och sedan lägga kraften på att
            få ett bra antagningssystem till högre utbildning. Det är vårt
            förslag.
          </note>
          <note>
            När det gäller KY ska man notera detta det är ett första steg
            i rätt riktning. Man öppnar för dispens och undantag med hänsyn
            till just den här gruppen. I den lilla utbildning som KY ändå
            är kan man inte gå totalt före utan att titta på några andra utbildningar
            och göra den alldeles speciell.
          </note>
          <note>
            Jag tror att man ska försöka att arbeta relativt brett så att
            man får en likvärdighet mellan de olika utbildningarna i den här
            typen av reformer.
          </note>
          <note>
            (forts. 5 §)
          </note>
          <note>
            Ajournering
          </note>
          <note>
            Kammaren beslutade kl. 13.52 på förslag av förste vice talmannen
            att ajournera förhandlingarna till kl. 14.00 då frågestunden skulle
            börja.
          </note>
          <note>
            Återupptagna förhandlingar
          </note>
          <note>
            Förhandlingarna återupptogs kl. 14.00.
          </note>
          <note>
            4 § Frågestund
          </note>
          <note type="speaker">
            Anf. 36 TALMANNEN:
          </note>
          <note>
            Kammarens sammanträde återupptas. Nu följer riksdagens frågestund.
            Vid dagens frågestund medverkar från regeringen: statsrådet Ingela
            Thalén, statsrådet Ulrica Messing, statsrådet Mona Sahlin, statsrådet
            Maj-Inger Klingvall och statsrådet Ingegerd Wärnersson.
          </note>
          <note>
            Statsrådet Ingela Thalén besvarar såväl allmänpolitiska frågor
            som frågor inom sitt eget ansvarsområde. Övriga statsråd besvarar
            frågor var och en inom sitt område.
          </note>
          <note>
            Grundlagarna och Lagrådets tolkningar
          </note>
          <note type="speaker">
            Anf. 37 CARL-ERIK SKÅRMAN (m):
          </note>
          <note>
            Fru talman! Statsrådet Sahlin har med underkännande av den socialdemokratiska
            oppositionen i
          </note>
          <note>
            Stockholm gjort stadens kommunstyrelse till regeringens jämlike
            och huvudmotståndare i 2002 års val.
          </note>
          <note>
            Senast skedde det i en artikel i DN i förra veckan.
          </note>
          <note>
            Hon har bl.a. beskyllt företrädare för Stockholms stad för lagbrott.
          </note>
          <note>
            Staden följer lagar och bestämmelser i sin verksamhet. Det garanterar
            rättsväsendet med allmänna och administrativa domstolar. Men regeringen
            bryter gång efter annan mot de tolkningar av grundlagen som våra
            högsta jurister i Lagrådet gör, allt för att stoppa att den lokala
            demokratin får genomslag i
          </note>
          <note>
            Stockholm.
          </note>
          <note>
            Mot den bakgrunden vill jag ställa följande fråga:
          </note>
          <note>
            Vilka initiativ kommer statsrådet Sahlin såsom s.k.
          </note>
          <note>
            storstadsminister att ta för att regeringen ska följa grundlagarna
            och de tolkningar som Lagrådet gör?
          </note>
          <note type="speaker">
            Anf. 38 Statsrådet MONA SAHLIN (s):
          </note>
          <note>
            Fru talman! Om man ställer en demagogisk fråga får man nog räkna
            med att få ett demagogiskt svar också. Jag är lite förundrad och
            fascinerad över att moderata politiker i Stockholm blir så gramse
            och upprörda när de blir kritiserade. Det är det jag ägnar mig
            åt. Jag tänker också fortsätta att ägna mig åt det.
          </note>
          <note>
            Det här är ingen juridisk fråga i första hand. Jag utgår från
            att såväl regering som riksdag och kommunpolitiker försöker följa
            lagarna och visa respekt för alla lagar som riksdagen stiftar
            och inte bara för dem som man tycker passar. Den här debatten
            får vi nog fortsätta att föra i många sammanhang.
          </note>
          <note>
            De initiativ som jag vill försöka ta, Carl-Erik
          </note>
          <note>
            Skårman, handlar om rättvisa också i Stockholmsområdet. Det är
            en fråga som väljarna får avgöra så småningom i valet 2002.
          </note>
          <note type="speaker">
            Anf. 39 CARL-ERIK SKÅRMAN (m):
          </note>
          <note>
            Fru talman! Nog blir jag förvånad när jag hör statsrådet säga
            att frågan om grundlagarna inte är en juridisk fråga, utan att
            det handlar om en bedömning från tid till annan. Av svaret förstår
            jag att statsrådet
          </note>
          <note>
            Sahlin inte kommer att göra något för att regeringen noggrannare
            ska följa grundlagarna i kampen mot
          </note>
          <note>
            Stockholm och den av stockholmarna valda politiska majoriteten.
            Det tycker jag är skandalöst. Varför kan inte statsrådet acceptera
            grundlagarna, deras bestämmelser och stockholmarnas demokratiska
            valutslag både vad gäller majoritet och den av statsrådet föraktade
            politiska socialdemokratiska oppositionen i
          </note>
          <note>
            Stockholm?
          </note>
          <note type="speaker">
            Anf. 40 Statsrådet MONA SAHLIN (s):
          </note>
          <note>
            Fru talman! Jag hoppas att ingen annan medvetet missförstod svaret
            jag gav. Frågan om grundlagarna är självfallet en oerhört central
            fråga. Det är givetvis en juridisk fråga. Det var inte det jag
            diskuterade. Jag diskuterade att Stockholms framtid är en politisk
            fråga och inte en juridisk fråga. Nu säger Carl-Erik
          </note>
          <note>
            Skårman att man måste visa respekt för väljarnas utslag i valet
            i Stockholm. Betyder det att Moderaterna tänker lägga ned oppositionen
            mot regeringen?
          </note>
          <note>
            Regeringen är ju också ett resultat av väljarnas val i det förra
            valet.
          </note>
          <note>
            Nu diskuterar vi inför nästa gång väljarna ska säga sitt. Då
            blir Stockholmsfrågan också en politisk fråga.
          </note>
          <note type="speaker">
            Anf. 41 CARL-ERIK SKÅRMAN (m):
          </note>
          <note>
            Fru talman! Moderaterna kommer att föra opposition inom lagarnas
            ram.
          </note>
          <note type="speaker">
            Anf. 42 Statsrådet MONA SAHLIN (s):
          </note>
          <note>
            Fru talman! Socialdemokraterna kommer också att föra opposition
            mot Moderaterna inom lagarnas ram, och det är också politik.
          </note>
          <note>
            Lärarbristen i gymnasieskolan
          </note>
          <note type="speaker">
            Anf. 43 LARS LEIJONBORG (fp):
          </note>
          <note>
            Fru talman! Jag har en fråga till skolminister
          </note>
          <note>
            Wärnersson. Det går ju knappast en dag utan att det kommer nya
            larmrapporter om skolan. Dagens upplaga är en rapport om lärarbristen
            i gymnasieskolan.
          </note>
          <note>
            Den rapporten från Skolverket visar att antalet obehöriga lärare
            kommer att fördubblas under några år framöver. Om man tar in grundskolan
            i bilden blir situationen ännu värre.
          </note>
          <note>
            Jag vill därför fråga om statsrådet har någon krisplan för hur
            den här situationen ska hanteras. Ska våra unga behöva undervisas
            av obehöriga eller av äldre elever, som förekommer i några kommuner?
          </note>
          <note>
            Har statsrådet några idéer om hur den här krissituationen kan
            lösas?
          </note>
          <note>
            Anf. 44 Statsrådet INGEGERD WÄRNERS-
          </note>
          <note>
            SON (s):
          </note>
          <note>
            Fru talman! Som Lars Leijonborg väl känner till är det Thomas
            Östros ansvarsområde att se över hur lärarutbildningen ska se
            ut i framtiden. Men jag tänker ändå besvara frågan.
          </note>
          <note>
            Vi har fått en redovisning från Skolverket om hur situationen
            kommer att se ut de närmaste åren men också i ett längre perspektiv
            inemot 2020. Under 90-
          </note>
          <note>
            talet ökade barnkullarna. Fler och fler barn föddes och fler
            människor flyttade till vårt land samtidigt som vi hade en nedskärning
            som ledde till ett minskat antal anställda inom skolan. En del
            av de lärare som arbetade i skolan under 90-talet har sökt sig
            till andra arbeten och en del finns kvar.
          </note>
          <note>
            Nu har vi framför oss en kulmen i gymnasieskolan år 2008. Vi
            kan möta den ökande efterfrågan på lärare på olika sätt. Ett sätt
            är att fortsätta att utöka antalet platser i lärarutbildningarna.
          </note>
          <note>
            Det andra steget är att ta hand om de lärare som i dag finns
            bl.a. i den kommunala vuxenutbildningen eller som har verkat inom
            Kunskapslyftet. Antalet platser inom Kunskapslyftet kommer att
            halveras fr.o.m. 2003. Vi kommer att få ett stort utbud av lärare
            som finns inom den verksamheten i dag som kan gå över till gymnasieskolan.
          </note>
          <note type="speaker">
            Anf. 45 LARS LEIJONBORG (fp):
          </note>
          <note>
            Fru talman! Statsrådet Östros är ansvarig för lärarutbildningen,
            men det är statsrådet Wärnersson som är ansvarig för skolan. Det
            här gäller verkligen inte bara lärarutbildningen. Det gäller att
            de lärare som finns i skolan ska vara kvar. Det är den första
            frontlinjen mot den här bristen. Det är ju omfattande avhopp av
            lärare nu. Vad hjälper det med fler platser på lärarhögskolorna?
            De platser som redan finns är ju inte besatta. Om jag får uttrycka
            mig rakt, så tycker jag att det var ett mycket dåligt svar. Att
            ni drar ned på Kunskapslyftet är väl inte heller någon verklig
            lösning på det här problemet.
          </note>
          <note>
            Vad som krävs är ju bl.a. högre lärarlöner. Ni skällde på Stockholm
            på första maj. Där har man ju höjt lärarlönerna utöver avtalen.
            Det vore intressant att höra om skolministern tycker att det är
            en bra sak som man gör i Stockholm. Det vore också bra om statsrådet
            kunde klarlägga om de extra statsbidrag vi gemensamt har infört
            till skolan för personalförstärkningar får användas till högre
            lärarlöner.
          </note>
          <note>
            Anf. 46 Statsrådet INGEGERD WÄRNERS-
          </note>
          <note>
            SON (s):
          </note>
          <note>
            Fru talman! Om nu Lars Leijonborg tycker att svaren är dåliga
            och själv redan har svaret på frågan, kan man ju undra varför
            Leijonborg ställer frågan över huvud taget.
          </note>
          <note>
            Jag kommer att fortsätta min redovisning. Det blir alltså ett
            stort antal lärare över när antalet platser i
          </note>
          <note>
            Kunskapslyftet halveras.
          </note>
          <note>
            Det tredje är att vi också tar tag i de lärare som i dag är obehöriga
            och tjänstgör inom skolan och ser till att de har en möjlighet
            att få sin lärarbehörighet.
          </note>
          <note>
            Nu är barnkullarna stora i grundskolan. När de här eleverna går
            över till gymnasieskolan innebär det också att vi kommer att få
            fler lärare över inom grundskolan som är inriktade på det som
            vi tidigare kallade för högstadiet. Det ger en möjlighet för de
            här lärarna att också gå över och verka på gymnasieskolans område.
          </note>
          <note>
            När de här stora barnkullarna har gått igenom gymnasieskolan
            kommer en del av lärarna inte att kunna fortsätta att jobba där.
            Vi måste arbeta med en stor flexibilitet i grundskolan och gymnasieskolan.
          </note>
          <note>
            Vi har platser på våra lärarutbildningar. Det finns fler sökande
            till de platserna än vad vi i dag kan ta emot på utbildningarna.
          </note>
          <note>
            Försäkringsmedicinska centrum
          </note>
          <note type="speaker">
            Anf. 47 SVEN-ERIK SJÖSTRAND (v):
          </note>
          <note>
            Fru talman! Jag har en fråga till statsrådet Thalén.
          </note>
          <note>
            Det gäller försäkringsmedicinska centrum.
          </note>
          <note>
            Vi fattade beslut här i riksdagen för några år sedan om att avveckla
            Riksförsäkringsverkets sjukhus i
          </note>
          <note>
            Tranås och Nynäshamn. I stället skulle vi starta försäkringsmedicinska
            centrum.
          </note>
          <note>
            Jag personligen tror mycket på det här. Det behövs ordentliga
            utredningar. Det behövs försäkringsmedicinska utredningar och
            arbetslivsinriktade utredningar. Det vet vi alla att vi har ett
            stort behov av också på grund av ökade långtidssjukskrivningar.
          </note>
          <note>
            Det som dock oroar mig är att det verkar som om man kommer att
            göra neddragningar när det gäller de
          </note>
          <note>
            90 personer som arbetar på centrumen.
          </note>
          <note>
            Då undrar jag: Hur ser statsrådet Thalén på det här?
          </note>
          <note type="speaker">
            Anf. 48 Statsrådet INGELA THALÉN (s):
          </note>
          <note>
            Fru talman! Den siffra som Sven-Erik Sjöstrand nämner känner
            jag inte till.
          </note>
          <note>
            Däremot har jag också nåtts av redovisningen att de regionala
            försäkringskassorna i mindre utsträckning än vad man hade förväntat
            sig anlitar de försäkringsmedicinska centrumen för att ta vara
            på den kvalitet som finns i deras utredningskapacitet. Hela uppläggningen
            av arbetet innebär ju att man på de regionala kassorna ska köpa
            eller ta vara på kompetensen. Här är det naturligtvis en fråga
            om kontakter mellan de försäkringsmedicinska centrumen och de
            regionala försäkringskassorna.
          </note>
          <note>
            Vi får genom Socialdepartementet och Riksförsäkringsverket naturligtvis
            bidra till att sådana verksamheter uppstår på ett positivt sätt
            så att man inte tappar den kompetens som finns.
          </note>
          <note type="speaker">
            Anf. 49 SVEN-ERIK SJÖSTRAND (v):
          </note>
          <note>
            Fru talman! Det är ju som statsrådet säger, det är viktigt att
            de regionala försäkringskassorna verkligen köper de här tjänsterna.
          </note>
          <note>
            Under hösten har det varit så att kassorna har haft ont om medel.
            Det har betytt att de försäkringsmedicinska centrumen egentligen
            har fått lite för lite att göra. Centrumen har ju bara försäkringskassorna
            som kunder.
          </note>
          <note>
            Jag tror verkligen att det är viktigt att man gör ordentliga
            och noggranna utredningar. Det gäller att titta på helheten när
            man bedömer vilka rehabiliteringsåtgärder som behövs för många
            människor. Inte minst när det gäller arbetsskador kan det vara
            väldigt viktigt.
          </note>
          <note>
            Därför hoppas jag verkligen att statsrådet ser till att det inte
            blir fråga om några nedskärningar utan att alla försöker att engagera
            försäkringskassorna i det här och ser till att de köper in tjänster.
          </note>
          <note type="speaker">
            Anf. 50 Statsrådet INGELA THALÉN (s):
          </note>
          <note>
            Fru talman! Jag kan naturligtvis inte gå in i en diskussion om
            hur organisationen sköter sin egen verksamhet. Det måste man ta
            ansvar för där, och det sker också inom myndighetens ram.
          </note>
          <note>
            Men eftersom behovet med hänsyn tagen till det stora ohälsotalet
            är så stort skulle jag bli förvånad om man inte ser till att man
            utökar sina kontakter och på det sättet tar vara på den kompetens
            som finns.
          </note>
          <note>
            Jag har samma uppfattning som Sven-Erik Sjöstrand när det gäller
            behovet av att ta vara på kompetensen.
          </note>
          <note>
            Leader-plus
          </note>
          <note type="speaker">
            Anf. 51 ÅKE SANDSTRÖM (c):
          </note>
          <note>
            Fru talman! Jag vill ställa en fråga till statsrådet
          </note>
          <note>
            Messing.
          </note>
          <note>
            Det gäller en segsliten fråga som hon har fått ta över från ett
            tidigare statsråd. Det är den geografiska avgränsningen av gemenskapsinitiativet
            Leader-plus.
          </note>
          <note>
            Hela norra Sverige är ställt utanför det området.
          </note>
          <note>
            Jag hade en debatt den 18 januari 2000 med Rosengren. Han avslutade
            debatten med att säga att han i all ödmjukhet menade att om inte
            EU-kommissionen skulle acceptera detta måste vi hitta en annan
            lösning.
          </note>
          <note>
            Jag tyckte att det var ett fint svar.
          </note>
          <note>
            Nu har han fått ett brev till handa där kommissionen inte alls
            accepterar detta. Jag har också sett statsrådets svar. Statsrådet
            konstaterar att det är några få individer som har protesterat
            mot den indelning som kommissionen inte godkänner.
          </note>
          <note>
            Mot den bakgrunden vill jag fråga: Är det rimligt att man kallar
            fyra fem stora utvecklingsprojekt med sammanlagt tusentals människor,
            liksom även företrädare för partier för enstaka individer som
            argument för att få igenom sin linje i Bryssel?
          </note>
          <note type="speaker">
            Anf. 52 Statsrådet ULRICA MESSING (s):
          </note>
          <note>
            Fru talman! Jag utgår från att de som berörs av den fördelning
            som har gjorts när det gäller Leaderplus och andra strukturfondspengar
            är mer intresserade av vad som har hänt i sak än av enstaka formuleringar.
          </note>
          <note>
            Om någon har tagit illa upp av att ha blivit benämnd som individ
            ber jag om ursäkt för det. Men jag har ingen annan åsikt än den
            Björn Rosengren hade tidigare. Det har gjorts en fördelning. Glesbygdsverket
            har varit aktivt i den. Vi har tittat på hur vi totalt sett i
            Sverige kan fördela de pengar vi får via strukturfonderna så långt
            som möjligt.
          </note>
          <note>
            Vi kan konstatera att de mesta pengarna i den fördelningen -
            och det vet jag att också Åke Sandström vet - i dag finns i mål
            1. Jämför man de pengar som finns fördelade i mål 1 med de pengar
            som finns fördelade i Leader-plus är det inga stora summor som
            man på det här sättet förlorar.
          </note>
          <note>
            Jag tror att vi skulle förlora mycket mer om vi i dag bestämde
            oss för att börja om processen från början. Då skulle ingen få
            del av några pengar alls.
          </note>
          <note type="speaker">
            Anf. 53 ÅKE SANDSTRÖM (c):
          </note>
          <note>
            Fru talman! Nu är det inte riktigt det frågan gäller.
          </note>
          <note>
            Kommissionen har i det brev som är daterat den 3
          </note>
          <note>
            april sagt att man är mycket förvånad över regeringens inställning
            att inte ta in det här området så att det omfattas av gemenskapsinitiativet.
          </note>
          <note>
            Dessutom har statsrådet sagt att man inte ska använda en kritisk
            massa som urvalskriterium för geografisk avgränsning av Leader
            i Sverige, vilket också har förvånat. Ibland är vi ju snabba att
            ta till oss synpunkter från Bryssel. Det här är inte i första
            hand en strid om formuleringar utan om principer. Det är bara
          </note>
          <note>
            9 % av medlen i mål 1-programmet som kan användas för landsbygdsutveckling.
            Det går inte att jämföra med de projektmedel som det här är fråga
            om.
          </note>
          <note type="speaker">
            Anf. 54 Statsrådet ULRICA MESSING (s):
          </note>
          <note>
            Fru talman! Det är inte den första frågan där kommissionen har
            uttryckt s.k. förvåning över den politik som vi vill slå fast
            här i Sverige.
          </note>
          <note>
            Jag är en varm EU-anhängare och var själv aktiv för att vi skulle
            rösta ja till medlemskapet. Men jag är inte en så varm EU-anhängare
            att jag tycker att vi ska avsäga oss egna politiska bedömningar
            för de fördelningar som vi menar blir mest rättvisa i Sverige.
          </note>
          <note>
            Därför har jag i den här frågan argumenterat mot
          </note>
          <note>
            EU om hur vi ser på fördelningen, precis på samma sätt som jag
            också har argumenterat mot EU och kommissionen när det gällde
            våra önskemål om att få behålla nedsättningen av socialavgifter.
            Det menar jag att jag som nationellt statsråd har all rätt att
            ibland göra också mot en förvånad kommission.
          </note>
          <note>
            Naturvetenskap och teknik i gymnasieskolan
          </note>
          <note type="speaker">
            Anf. 55 KARIN SVENSSON SMITH (v):
          </note>
          <note>
            Fru talman! Jag skulle vilja ställa en fråga till statsrådet
            Wärnersson.
          </note>
          <note>
            Nyligen har intagningen till högskolan avslutats.
          </note>
          <note>
            Det har visat sig en gång till att det finns för få gymnasister
            som lämnar skolan med behörighet i naturvetenskapliga ämnen. Det
            innebär att man inte kan fylla de platser som finns på högskolan.
          </note>
          <note>
            Det här leder i sin tur till att en del håller på att ta bort
            kravet på att man har na-kompetens. Det gäller t.ex. i Umeå, den
            enda utbildningsanstalten i landet där man utbildar miljö- och
            hälsoskyddsinspektörer.
          </note>
          <note>
            Det leder också till att man får lägre kompetens och till att
            vi inte får tillräckligt många människor för miljöarbetet inom
            den offentliga sektorn i Sverige eller för näringslivets behov
            när det gäller människor med akademisk utbildning inom naturvetenskapliga
            områden.
          </note>
          <note>
            Jag undrar om statsrådet delar uppfattningen att detta är ett
            stort problem och om hon tycker att det är rätt sätt att minska
            kravet på na-kompetens.
          </note>
          <note>
            Anf. 56 Statsrådet INGEGERD WÄRNERS-
          </note>
          <note>
            SON (s):
          </note>
          <note>
            Fru talman! Satsningar på naturvetenskap och teknik liksom att
            skolan och eleverna ska ha mer kunskaper om de ämnena är oerhört
            viktigt. Det är ingenting vi kan göra avkall på. Vi kan inte sänka
            kraven.
          </note>
          <note>
            Vi vet att trots stora insatser för att tidigt redan från grundskolan
            stimulera och möta barnen är det alltför få elever som söker inriktning
            mot de programmen på gymnasieskolan. I dag har regeringen fattat
            beslut om att satsa bl.a. 3 miljoner i ett samverkansprojekt med
            Kungl. Vetenskapsakademien och
          </note>
          <note>
            Kungl. Ingenjörsvetenskapsakademien i syfte att forskare ska
            kunna arbeta tillsammans med unga.
          </note>
          <note>
            Man ska också kunna ge ut material till unga i skolan för att
            stimulera intresset för dessa områden.
          </note>
          <note>
            Vi har också avsatt pengar för att stimulera kunskap hos lärare
            om t.ex. bioteknik.
          </note>
          <note type="speaker">
            Anf. 57 KARIN SVENSSON SMITH (v):
          </note>
          <note>
            Fru talman! Det var intressant att höra. Det här var en satsning,
            och det har gjorts satsningar tidigare.
          </note>
          <note>
            Ändå krymper antalet elever som lämnar gymnasiet med na-kompetens.
            Jag undrar om man inte måste vidta ganska stora åtgärder redan
            i grundskolan för att väcka intresset för naturvetenskap och teknik
            för att få fler att söka till de här utbildningarna i gymnasieskolan.
          </note>
          <note>
            Finns det fler planerade satsningar, eller finns det något inom
            den nya lärarutbildningen som borgar för att man ska öka intresset
            för naturvetenskap och miljöfrågor inom grundskolan?
          </note>
          <note>
            Anf. 58 Statsrådet INGEGERD WÄRNERS-
          </note>
          <note>
            SON (s):
          </note>
          <note>
            Fru talman! Det pågår en rad olika projekt. Ett som har funnits
            i många år är det s.k. NOT-projektet där regeringen avsatt många
            miljoner. Det är, som jag har redovisat i mitt tidigare inlägg,
            riktat just mot grundskolan.
          </note>
          <note>
            Ju tidigare vi kan möta barnen desto större möjlighet har vi
            att stimulera dem till gymnasiet och de naturvetenskapliga programmen.
          </note>
          <note>
            Samtidigt handlar det om att ge kompetensutveckling till lärare
            så att de kan prata om vardagliga saker ur ett naturvetenskapligt
            perspektiv. Kompetensutvecklingen är därför oerhört viktig. Vi
            har bildat olika centrum - med inriktning på t.ex. fysik och kemi
            - för kunskapsutveckling och forskning som ska komma lärarna till
            del.
          </note>
          <note>
            Vi har tillsammans med andra länder många projekt som handlar
            om vatten.
          </note>
          <note>
            Trots flera års intensiv satsning har vi inte kommit längre än
            vi har. Vi ser ett ökat intresse. Det gäller att fortsätta denna
            inriktning med nya stimulanser.
          </note>
          <note>
            Stress och ohälsa i arbetslivet
          </note>
          <note type="speaker">
            Anf. 59 CARINA OHLSSON (s):
          </note>
          <note>
            Fru talman! Stress och ohälsa i arbetslivet ökar katastrofalt.
            Det är ett mycket allvarligt problem som man hör rapporter om
            i stort sett varje dag i medierna och från sin bekantskaps- och
            vänkrets.
          </note>
          <note>
            Frågan skulle kunna ställas till flera av statsråden:
          </note>
          <note>
            till skolminister Ingegerd Wärnersson efter att man har hört
            många rapporter om stress i skolan, till statsrådet Mona Sahlin
            om stress i arbetslivet eller till socialförsäkringsminister Ingela
            Thalén som får ta hand om och försöka lösa problemen när det redan
            har gått så långt som till långa sjukskrivningar och arbetsskador.
          </note>
          <note>
            Jag väljer dock att ställa frågan till statsrådet Mona Sahlin.
          </note>
          <note>
            Vad planeras för att försöka komma till rätta med det stora arbetsmiljöproblemet
            tilltagande stress och ohälsa i arbetslivet?
          </note>
          <note type="speaker">
            Anf. 60 Statsrådet MONA SAHLIN (s):
          </note>
          <note>
            Fru talman! Först vill jag hålla med om beskrivningen. Den visar
            att det inte finns en lösning, utan att det är många insatser
            som måste till både av dem som är arbetsgivare i kommuner och
            landsting och av privata företag - inte minst inom handeln.
          </note>
          <note>
            Det behövs förebyggande insatser och det behövs sådana insatser
            som Ingela Thalén arbetar med, nämligen att hjälpa de människor
            som är utslitna att komma tillbaka till arbetslivet.
          </note>
          <note>
            Det är utifrån alla de här apsekterna som regeringen har jobbat
            sedan en tid tillbaka. Vi tittar på om vi kan stärka företagshälsovården.
            Vi tittar på det förebyggande arbetet. Vi tittar på inflytandet,
            inte minst över arbetstiderna - som jag är övertygad om är en
            viktig faktor - och vi tittar på bättre samarbete mellan t.ex.
            försäkringskassan och arbetsmiljöverket för att vi ska kunna hjälpa
            inte bara dem som i dag är stressade och utslitna utan också förebygga.
          </note>
          <note>
            Alla människor ska orka jobba och vilja jobba en längre del av
            sina liv. Stressen är då en av de viktiga frågorna.
          </note>
          <note type="speaker">
            Anf. 61 CARINA OHLSSON (s):
          </note>
          <note>
            Fru talman! Jag håller med statsrådet Mona Sahlin om att det
            till stor del är arbetsgivarnas ansvar. Hur kan statsrådet medverka
            till att arbetsgivarna tar ett större ansvar i att organisera
            arbetet på ett bättre sätt och motverka den försämrade arbetsmiljön?
          </note>
          <note type="speaker">
            Anf. 62 Statsrådet MONA SAHLIN (s):
          </note>
          <note>
            Fru talman! Jag hade egentligen hoppats och trott att den brist
            på arbetskraft som nu börjar bli tydlig på alltfler områden skulle
            vara en stark drivkraft för att förändra arbetsorganisationen
            så att fler av dem som redan i dag är anställda orkar jobba längre
            och får mer heltider. Till det måste vi nu foga hur vi kan jobba
            med myndigheter, med lagstiftning, med arbetstidsregler och med
            företagshälsovården.
          </note>
          <note>
            Jag kan nämna att jag och statsråden Ingela
          </note>
          <note>
            Thalén och Bosse Ringholm ska träffa parterna den
          </note>
          <note>
            31 maj för att diskutera de olika områden som vi, fack och arbetsgivare
            måste ta ansvar för. Det handlar inte om ifall vi ska agera, utan
            hur.
          </note>
          <note>
            Visumansökningar
          </note>
          <note type="speaker">
            Anf. 63 MAGDA AYOUB (kd):
          </note>
          <note>
            Fru talman! Jag vill rikta min fråga till statsrådet
          </note>
          <note>
            Klingvall.
          </note>
          <note>
            Det handlar om långa väntetider när det gäller ansökan om visum
            från ambassader i olika länder. Det tar väldigt lång tid i dag.
            Det kan ta upp till två år innan man får besked efter det att
            man har lämnat sin ansökan och gjort sin intervju. Det har vi
            fått besked om från Migrationsverket.
          </note>
          <note>
            Tänker statsrådet göra något åt det så att man minskar handläggningstiden?
            Det är olika på ambassader i olika länder. Kan man göra något
            åt det så att det blir lika för alla oavsett vilket land man söker
            från?
          </note>
          <note>
            Anf. 64 Statsrådet MAJ-INGER KLING-
          </note>
          <note>
            VALL (s):
          </note>
          <note>
            Fru talman! Magda Ayoub pekar på ett problem.
          </note>
          <note>
            Det är långa väntetider, men inte överallt och inte när det gäller
            alla ärenden.
          </note>
          <note>
            Det har naturligtvis ibland att göra med ärendenas karaktär.
            Vi talar ju om visumansökningar. Det kan bero på vilket underlag
            som behöver hämtas in för att man ska kunna fatta beslut. Ibland
            kan det handla om att resurserna på utlandsmyndigheten inte är
            tillräckliga för att man ska kunna handlägga ansökningar i rimlig
            tid.
          </note>
          <note>
            Det här är något som vi följer noga för att se vilka möjligheter
            det finns att åstadkomma förbättringar.
          </note>
          <note>
            Vi har under de senaste två åren, och även för kommande år, satsat
            på att korta handläggningstiderna på våra svenska myndigheter,
            alltså Utlänningsnämnden och Migrationsverket. De har fått extra
            medel, och de kommer att få extra medel också för nästa år.
          </note>
          <note type="speaker">
            Anf. 65 MAGDA AYOUB (kd):
          </note>
          <note>
            Fru talman! Tack för svaret. Jag hoppas verkligen att det blir
            en ändring.
          </note>
          <note>
            Många av de samtal jag får handlar just om de långa väntetiderna.
          </note>
          <note>
            Det gäller också anknytningsfall, men det är ju en annan fråga
            som inte gäller visumhantering utan uppehållstillstånd. Det är
            lika långa handläggningstider hos ambassaderna. När man kommer
            till intervju får man vänta upp till åtta nio månader.
          </note>
          <note>
            Man läser om att man vägrar visum för anhöriga som ska donera
            organ. Tänker statsrådet verka för att underlätta för dessa anhöriga
            att komma hit och donera organ till sina släktingar? I andra fall
            gör man det.
          </note>
          <note>
            Anf. 66 Statsrådet MAJ-INGER KLING-
          </note>
          <note>
            VALL (s):
          </note>
          <note>
            Fru talman! Som Magda Ayoub säkert vet är det
          </note>
          <note>
            Migrationsverkets styrelse som har ansvar för praxis när det
            gäller handläggning av visumansökningar.
          </note>
          <note>
            Såvitt jag vet gör man särskilda bedömningar när det finns starka
            humanitära skäl som t.ex. svår sjukdom. Där kan det ju handla
            om att en släkting från ursprungslandet t.o.m. kan betyda livet
            för den som är sjuk i Sverige.
          </note>
          <note>
            Jag uppskattar naturligtvis att praxisbildningen kan visa den
            här generositeten, vilket vi ju faktiskt har sett exempel på senast
            i dag.
          </note>
          <note>
            Privat sjukvård
          </note>
          <note type="speaker">
            Anf. 67 MARGARETA CEDERFELT (m):
          </note>
          <note>
            Fru talman! Min fråga gäller att Rapport tisdagen den 1 maj visade
            att de socialdemokratiska statsråden som röstat mot privatiseringen
            av akutsjukhus själva söker vård hos det privata aktiebolaget
            Feelgood. Via
          </note>
          <note>
            Feelgood har alla medlemmar av regeringen tillgång till snabb
            hälso- och sjukvård.
          </note>
          <note>
            Många av regeringens medlemmar slussas också vidare från Feelgood
            till privata läkare och privatkliniker för fortsatt hälso- och
            sjukvård.
          </note>
          <note>
            Det verkar återigen som om de socialdemokratiska statsråden inte
            lever som de lär. Jag tänker på det beslut som faktiskt har tagits
            i riksdagen efter regeringens proposition angående akutsjukhusen.
            Jag vill därför fråga statsrådet Thalén: Finns det inte en motsättning
            mellan den offentliga retoriken och den egna livsstilen hos den
            socialdemokratiska regeringen?
          </note>
          <note type="speaker">
            Anf. 68 Statsrådet INGELA THALÉN (s):
          </note>
          <note>
            Fru talman! Den sista kommentaren bortser jag från. Jag tycker
            inte att den hör hemma i debatten.
          </note>
          <note>
            Det är en väldig skillnad mellan diskussionen om privatisering
            av akutsjukvård och det faktum att man i olika sammanhang använder
            sig av företagshälsovårdskontakter. Det gäller riksdagens ledamöter,
            företag, myndigheter, organisationer och offentlig verksamhet
            i övrigt. Företagshälsovården bedrivs ju i olika organisationstyper,
            oftast i form av vanliga företag. Den anlitas också av Regeringskansliet.
            Även vi har möjlighet att utnyttja remisser från företagshälsovården
            när vi behöver det.
          </note>
          <note>
            Jag tror ändå att de allra flesta av oss använder den vanligaste
            möjligheten, nämligen att gå till den vårdcentral som ligger närmast
            den egna bostaden.
          </note>
          <note>
            Det kan dock vara problem med detta för dem som vistas här i
            Stockholm men som bor i andra delar av landet.
          </note>
          <note type="speaker">
            Anf. 69 MARGARETA CEDERFELT (m):
          </note>
          <note>
            Fru talman! Jag tycker att det är mycket tråkigt att statsrådet
            Thalén väljer att bortse från frågan. Det är ju faktiskt så att
            regeringen för stora delar av befolkningen har lagstiftat bort
            en möjlighet att söka privat hälso- och sjukvård. Det handlar
            antingen om den del av befolkningen som inte har en anställning
            vid ett företag med företagshälsovård eller om personer som inte
            har en anställning. Det gäller barn, arbetslösa och äldre personer.
          </note>
          <note>
            Därför undrar jag: Är regeringen beredd att vidta åtgärder så
            att de personer som inte har tillgång till privat hälso- och sjukvård
            kommer att få det i framtiden?
          </note>
          <note type="speaker">
            Anf. 70 Statsrådet INGELA THALÉN (s):
          </note>
          <note>
            Fru talman! Att jag bortsåg från den sista kommentaren berodde
            på att den var så sanslös att jag utgick från att det bara var
            en sådan formulering som man tar till när man vill vara lite demagogisk.
            Det var ju en uppföljning av ett tidigare inlägg av samma karaktär.
          </note>
          <note>
            Regeringen har inte föreslagit att man inte ska få söka privat
            vård. Regeringen och riksdagens majoritet har inte beslutat om
            att någon inte ska få söka privat vård. Det är inte det som det
            handlar om. Man får söka vilken vård som man vill.
          </note>
          <note>
            Det som vi syftar till med våra förslag är att arbetslösa, vanliga
            löntagare och företagare - vilka det än gäller - ska ha möjlighet
            att söka vård på lika villkor. Det som vi har föreslagit och som
            riksdagens majoritet har beslutat är att akutsjukvården inte ska
            bedrivas i sådan regi att aktiebolag tjänar pengar på den. Det
            är vad riksdagen har beslutat.
          </note>
          <note>
            Jag vet inte om Margareta Cederfelt satt i riksdagen just den
            dag när det beslutet fattades och om hon har läst den proposition
            och det betänkande som föregick beslutet. Om inte borde hon göra
            det.
          </note>
          <note>
            Fristående skolor
          </note>
          <note type="speaker">
            Anf. 71 ARNE KJÖRNSBERG (s):
          </note>
          <note>
            Fru talman! Alla behövs för integration och mot segregation.
            Många i vårt land arbetar just nu med sådan inriktning, och jag
            hoppas att de ska fortsätta med det. Mot den bakgrunden vill jag
            till skolministern ställa följande fråga:
          </note>
          <note>
            Anser skolministern att privatskolor, s.k. fristående skolor,
            i allmänhet och särskilt de som tar ut vad som benämns frivilliga
            avgifter bidrar till integration, eller bidrar de möjligen till
            segregation?
          </note>
          <note>
            Anf. 72 Statsrådet INGEGERD WÄRNERS-
          </note>
          <note>
            SON (s):
          </note>
          <note>
            Fru talman! Min uppfattning är den att de fristående skolorna
            inte ska ta ut några som helst avgifter, ej heller de kommunala
            skolorna. Skolan ska vara öppen för alla, oavsett om föräldrar
            väljer att ha sitt barn på en fristående skola eller på en kommunal
            skola. Inget barn ska vara beroende av hur mycket pengar dess
            föräldrar tjänar. Skolan ska stå till förfogande på lika villkor
            för alla.
          </note>
          <note type="speaker">
            Anf. 73 ARNE KJÖRNSBERG (s):
          </note>
          <note>
            Fru talman! Det var bra sagt, men det var inte svar på det huvudsakliga
            i min fråga. Frågan var om fristående skolor bidrar till att öka
            integrationen eller om de möjligen bidrar till att öka segregationen.
          </note>
          <note>
            Jag har också en följdfråga. Hur stor procentuell andel i en
            kommun - inte exakt men i vilket intervall
          </note>
          <note>
            - anser skolministern att man kan acceptera att fristående skolor
            får ha för att inte bidra till segregation?
          </note>
          <note>
            Är det okej med 20 % eller med 10 %, eller kan man t.o.m. ha
            80 % fristående skolor utan att bidra till segregation?
          </note>
          <note>
            Anf. 74 Statsrådet INGEGERD WÄRNERS-
          </note>
          <note>
            SON (s):
          </note>
          <note>
            Fru talman! I sin första fråga anknöt Kjörnsberg till avgifterna.
            I det perspektivet verkar det segregerande. Om t.ex. den fristående
            skolan tillåts ha avgifter och man inte har samma system inom
            den kommunala skolan, uppstår en åtskillnad.
          </note>
          <note>
            Hur många procentenheter som kan anses vara en lämplig andel
            fristående skolor är jag inte beredd att svara på. Min uppfattning
            är den att de fristående skolorna är ett komplement till den kommunala
            skolan. De ska finnas som en möjlighet för de föräldrar som önskar
            ha sitt barn i en fristående skola, men det är kommunen som har
            det övergripande ansvaret. Det är också kommunen som har ansvaret
            för alla elever.
          </note>
          <note>
            Om en fristående skola t.ex. inte klarar att fungera ekonomiskt
            har kommunen ett ansvar för att barnen får plats i den kommunala
            skolan.
          </note>
          <note>
            Kommunala teknikskolor
          </note>
          <note type="speaker">
            Anf. 75 INGEGERD SAARINEN (mp):
          </note>
          <note>
            Fru talman! Åke Sandström har framfört den fråga som jag hade
            tänkt ställa till Ulrica Messing. Jag riktar därför i stället
            en fråga till statsrådet Wärnersson.
          </note>
          <note>
            Jag vill anknyta till det som Karin Svensson
          </note>
          <note>
            Smith var inne på. Det är alldeles för få barn och ungdomar som
            utbildar sig inom teknik och naturvetenskap. Detta kommer att
            bli ett av näringslivets allvarligaste problem framöver, och det
            är redan ett stort problem.
          </note>
          <note>
            Jag har nyligen ställt en fråga till statsrådet Wärnersson om
            detta och fått svaret att det är ett kommunalt ansvar att bygga
            upp teknikskolor. Det svaret bekymrar mig lite grann. De fattiga
            utflyttningskommunerna har svårt att klara detta. En stor del
            av
          </note>
          <note>
            Norrlands kommuner kommer att ha svårigheter att bygga upp sådana
            här teknikskolor.
          </note>
          <note>
            Jag undrar om statsrådet Wärnersson anser att uppbyggnad av teknikskolor
            är något som rika kommuner kan ägna sig åt.
          </note>
          <note>
            Anf. 76 Statsrådet INGEGERD WÄRNERS-
          </note>
          <note>
            SON (s):
          </note>
          <note>
            Fru talman! Jag har i mitt tidigare svar redovisat olika åtgärder
            genom vilka regeringen har tagit ansvar för att stimulera lärarna,
            så att de i sin tur ska få med sig barn och ungdomar i ett ökat
            intresse för naturvetenskap och teknik. Alla former av sådana
            projekt är välkomna.
          </note>
          <note>
            Den fråga som jag tidigare fått gällde en jämförelse mellan den
            kommunala musikskolan och teknikskolan. De kommunala musikskolorna
            är helt uppbyggda på kommunal grund. De har aldrig haft ett statligt
            stöd, utan det är kommunerna som har tagit ansvar för att bygga
            upp dem.
          </note>
          <note>
            Jag ser i samma perspektiv möjligheter för en kommun som vill
            inrätta en s.k. teknikskola att göra detta. Det är dock kommunen
            själv som då får göra den prioriteringen och avsätta medel till
            detta. Samtidigt kan den t.ex. utnyttja de medel som regeringen
            har avsatt för olika former av kompetensutveckling.
          </note>
          <note>
            Den kan skicka lärare till olika centrer och delta i olika nätverk.
          </note>
          <note type="speaker">
            Anf. 77 INGEGERD SAARINEN (mp):
          </note>
          <note>
            Fru talman! Denna fråga handlar om näringslivets möjligheter
            till utveckling i olika delar av landet. En av förklaringarna
            till att näringslivet har svårt att rekrytera den kompetens som
            behövs är vidare den könsuppdelade arbetsmarknaden. Jag undrar
            om det ändå inte är ett nationellt ansvar att sätta in åtgärder
            i dessa avseenden.
          </note>
          <note>
            Anf. 78 Statsrådet INGEGERD WÄRNERS-
          </note>
          <note>
            SON (s):
          </note>
          <note>
            Fru talman! Regeringen har i dag avsatt
          </note>
          <note>
            5 miljoner kronor just för att stimulera den typ av utveckling
            som frågeställaren visar på. Vi tar alltså ett stort nationellt
            ansvar. Till det s.k. NOT-projektet har avsatts uppemot 70 miljoner
            kronor sammantaget under de år som har gått. Vi inrättar centrer.
            Vi stimulerar forskningen. Det är den delen som vi tar.
          </note>
          <note>
            Men när det gäller att starta en teknikskola så måste det vara
            kommunen själv som bestämmer hur man når de mål som regeringen
            och riksdagen har fattat beslut om.
          </note>
          <note>
            Etiopien
          </note>
          <note>
            Anf. 79 KARL-GÖRAN BI-
          </note>
          <note type="speaker">
            ÖRSMARK (fp):
          </note>
          <note>
            Fru talman! Jag har en fråga till biståndsminister
          </note>
          <note>
            Maj-Inger Klingvall.
          </note>
          <note>
            I går vid den här tidpunkten var det en demonstration utanför
            huset här av flera hundra etiopier. Med demonstrationen ville
            de ge sitt stöd till sina kamrater hemma i Addis Abeba, där studenterna
            på universitetet försöker ge ut en tidning och ordna möten. De
            försöker alltså helt enkelt få yttrandefrihet, tryckfrihet och
            mötesfrihet.
          </note>
          <note>
            41 studenter har skjutits. 400 har häktats. Professorer har avskedats
            på etnisk grund. Till detta land har vi ett bilateralt bistånd
            - ett programbistånd -
          </note>
          <note>
            som rör sig om drygt 100 miljoner kronor.
          </note>
          <note>
            Min fråga till biståndsministern är: Vilka slutsatser drar biståndsministern
            mot den här bakgrunden?
          </note>
          <note>
            Vilka åtgärder har biståndsministern vidtagit eller ämnar vidtaga?
          </note>
          <note>
            Anf. 80 Statsrådet MAJ-INGER KLING-
          </note>
          <note>
            VALL (s):
          </note>
          <note>
            Fru talman! Det som Karl-Göran Biörsmark beskriver är naturligtvis
            något som inger även mig en stor oro. Jag känner också upprördhet
            över dessa händelser där så många människor har mist livet.
          </note>
          <note>
            Vad som har hänt efter den här händelsen är att vi direkt till
            den etiopiska regeringen har framfört vår stora oro över detta.
            Vi har också begärt att få en rapport om vad som egentligen har
            hänt. Vi har även begärt att få en oberoende utredning av händelseförloppet.
            Detta var alltså den akuta reaktionen.
          </note>
          <note>
            Det som på sikt är viktigt är naturligtvis hur Sveriges fortsatta
            relation med Etiopien ska utvecklas.
          </note>
          <note>
            Där ser jag att frågor om respekt för mänskliga rättigheter och
            demokrati är helt väsentliga i den fortsatta dialogen.
          </note>
          <note>
            Anf. 81 KARL-GÖRAN BI-
          </note>
          <note type="speaker">
            ÖRSMARK (fp):
          </note>
          <note>
            Fru talman! Jag skulle nog vilja att biståndsministern var lite
            mer konkret när det gäller reaktionen.
          </note>
          <note>
            Jag förstår att man ska in med rapport och med fakta.
          </note>
          <note>
            Vi har rätt mycket fakta på vårt bord redan i dag.
          </note>
          <note>
            Men signalen till detta biståndsland måste vara klar och tydlig:
            Vi kan inte använda svenska skattebetalares pengar till en regim
            som förtrycker mänskliga rättigheter på detta sätt. Vi har som
            ett biståndsmål - det viktigaste biståndsmålet enligt Folkpartiets
            uppfattning - demokratimålet. Biståndet ska alltså främja demokratin.
            Då kan vi inte pumpa in svenska skattebetalares pengar i en regim
            som gör precis tvärtom. Det budskapet måste vara klart och tydligt.
          </note>
          <note>
            Annars får vi helt enkelt avbryta biståndet. Vi kan i så fall
            slussa bistånd på annat sätt, t.ex. via en enskild organisation.
            Men vi ska gå förbi den regim som förtrycker studenter - ja, t.o.m.
            dödar dem!
          </note>
          <note>
            Anf. 82 Statsrådet MAJ-INGER KLING-
          </note>
          <note>
            VALL (s):
          </note>
          <note>
            Fru talman! Karl-Göran Biörsmark är väl medveten om att vi hade
            en väldigt kraftfull reaktion på kriget mellan Etiopien och Eritrea
            då vi halverade stödet till bägge länderna. Sedan blev det ett
            fredsavtal i december, och vi återupptog dialogen med bägge länderna
            - både Etiopien och Eritrea.
          </note>
          <note>
            Dialogen handlar nu om hur det fortsatta samarbetet ska se ut
            och hur en fortsatt landsstrategi ska kunna se ut. Där är det
            naturligtvis mycket väsentligt att frågorna om respekt för mänskliga
            rättigheter och demokrati finns med som helt centrala utgångspunkter
            i ett stöd för att återuppbygga landet. Uppmärksamheten på situationen
            är alltså helt central i den fortsatta dialogen. Reaktionen på
            händelsen och signalerna till den etiopiska regeringen har som
            sagt varit mycket tydliga.
          </note>
          <note>
            Asylsökande barn
          </note>
          <note type="speaker">
            Anf. 83 WILLY SÖDERDAHL (v):
          </note>
          <note>
            Fru talman! Jag har också en fråga till statsrådet
          </note>
          <note>
            Klingvall, om barns och ungdomars rättigheter vid ansökan om
            asyl.
          </note>
          <note>
            Sverige står ju bakom FN:s konvention om barns rättigheter. Där
            fastslås i artikel 12 att barnet oavsett ålder ska ha rätt att
            uttrycka sina åsikter i alla frågor som berör det, och dessutom
            få dessa åsikter beaktade i förhållande till ålder och mognad.
          </note>
          <note>
            Detta gäller så klart även vid ansökan om asyl.
          </note>
          <note>
            Jag undrar om statsrådet anser att Sverige tar tillräcklig hänsyn
            till barnkonventionen vid hanteringen av asylfrågor.
          </note>
          <note>
            Anf. 84 Statsrådet MAJ-INGER KLING-
          </note>
          <note>
            VALL (s):
          </note>
          <note>
            Fru talman! Att arbeta med barnkonventionen som riktmärke är
            en process som inte har något slut och inte någon början. Man
            kan aldrig säga: Nu har vi uppnått en viss nivå.
          </note>
          <note>
            Barnkonventionen är ju ett levande dokument, barn är levande
            varelser och den värld vi lever i förändras ständigt. Därför är
            ett utvecklingsarbete hela tiden nödvändigt för att vi ska kunna
            säga att vi lever upp till FN:s barnkonvention - oavsett om det
            är frågor som rör oss här nationellt i Sverige, som ju min kollega
            bakom mig, Ingela Thalén, har ansvar för eller om det är barn
            som kommer hit och söker asyl.
          </note>
          <note>
            Då är det utlänningslagen som gäller och jag som är högsta ansvarig
            minister.
          </note>
          <note>
            Därför är det bra att Migrationsverket har gjort en så omfattande
            genomgång av vad som behöver göras och hur det ser ut när det
            gäller de asylsökande barnens möjlighet att komma till tals. Efter
            sommaren börjar på nytt ett utbildningsprogram för Migrationsverkets
            personal.
          </note>
          <note type="speaker">
            Anf. 85 WILLY SÖDERDAHL (v):
          </note>
          <note>
            Fru talman! Jag förstår att detta är en process och att vi ständigt
            måste gå framåt. Jag tror säkert att regeringen också vill det.
          </note>
          <note>
            Men utöver den rapport som statsrådet tog upp här så har också
            Barnombudsmannen gjort en rapport under 2001 där man kan läsa
            att barn som tillhör asylsökande familjer har uppmärksammats alldeles
            för lite. Som jag läser Barnombudsmannens rapport menas det att
            barn kan få asyl om de vuxna i familjen har tillräckliga skäl,
            men omvänt gäller inte. Om ett barn har tillräckliga skäl för
            att få asyl, men föräldrarna inte har det, blir det alltså avslag
            för allihop.
          </note>
          <note>
            Det kan inte vara riktigt, som jag ser det. Då ses ju inte barnet
            som en självständig individ, och då kan jag inte heller se att
            vi följer FN-konventionen.
          </note>
          <note>
            Om det är så undrar jag om regeringen tänker göra något mer åt
            den saken.
          </note>
          <note>
            Anf. 86 Statsrådet MAJ-INGER KLING-
          </note>
          <note>
            VALL (s):
          </note>
          <note>
            Fru talman! Jag var väldigt kortfattad, och sade att ett utbildningsprogram
            för Migrationsverkets personal börjar i höst. Det sker naturligtvis
            som en effekt av rapporten, för att kunna gå vidare i utvecklingsarbetet.
          </note>
          <note>
            Då är det också viktigt att understryka betydelsen av att se
            barn som individer, med egna skäl och egna behov. Detta ska vägas
            in i den slutliga bedömningen.
          </note>
          <note>
            På den punkten är jag väldigt glad för att Migrationsverket har
            tagit till sig behovet av ett utvecklingssamarbete. Det är också
            det som jag hoppas kommer att ge bra resultat i ökad kompetens
            för handläggarna när det gäller detta svåra - att kunna bedöma
            barns behov på ett grannlaga sätt. Vi vet ju att barn ofta kanske
            inte kan uttrycka det som är deras innersta känslor. Det är oerhört
            centralt att man har denna kompetens.
          </note>
          <note>
            Kvinnors vård och behandling i sjukvården
          </note>
          <note>
            Anf. 87 ESTER LINDSTEDT-
          </note>
          <note type="speaker">
            STAAF (kd):
          </note>
          <note>
            Fru talman! I regeringens skrivelse om kommunal ekonomi kommenteras
            antalet anmälningar till Hälsooch sjukvårdens ansvarsnämnd. Man
            redogör för att det mest är kvinnor i 50-60-årsåldern som anmäler.
          </note>
          <note>
            Slutsatsen är att kvinnor anmäler mest för att de blir så gamla.
            Man kan tycka att det är en rolig tankegroda, men med det döljer
            man det allvarliga faktum som man har berört det senaste året
            åtminstone i massmedierna, nämligen att kvinnors symtom inte tas
            på allvar i sjukvården. Man tycker att de överdriver eller att
            symtomen är overkliga.
          </note>
          <note>
            Vad är regeringens inställning i frågan?
          </note>
          <note type="speaker">
            Anf. 88 Statsrådet INGELA THALÉN (s):
          </note>
          <note>
            Fru talman! Vi har haft en genomgång och en utredning när det
            gäller hälso- och sjukvården och synen på genderperspektivet.
            Om jag är väldigt översiktlig kan jag säga att den visade att
            man allmänt sett kan säga att kvinnor blir behandlade annorlunda.
            Man har mannen som norm. Sedan den utredningen lämnade sin rapport
            har ju en lång rad saker genomförts.
          </note>
          <note>
            Jag vet att man inom landstingsverksamheten har lyft upp frågor
            om behandling av kvinnor när det gäller medicinering och att man
            också på ett helt annat sätt ska se till kvinnan som kvinna i
            sig när det gäller att bedöma både vård och behandling, och det
            gäller inte minst bemötandet.
          </note>
          <note>
            Sedan är det ett komplicerat förhållande mellan patient och läkare,
            och det kanske inte alltid är så enkelt. Men det här är en fråga
            som är oerhört viktig att uppmärksamma. Jag vet också att frågan
            är föremål för omfattande diskussioner inom en lång rad landsting.
          </note>
          <note>
            Anf. 89 ESTER LINDSTEDT-
          </note>
          <note type="speaker">
            STAAF (kd):
          </note>
          <note>
            Fru talman! Jag tackar för svaret. Det var det jag ville höra.
            Det är viktigt att kvinnors symtom verkligen tas på allvar och
            att vi arbetar vidare med frågan.
          </note>
          <note>
            Jag önskar också att man inom Regeringskansliet sprider kunskapen
            vidare även till dem som författar ekonomiska skrivelser, så att
            det går igenom på alla håll hur förhållandena är. Tack!
          </note>
          <note>
            Vägarna i glesbygden
          </note>
          <note type="speaker">
            Anf. 90 JEPPE JOHNSSON (m):
          </note>
          <note>
            Fru talman! Jag har en fråga till statsrådet Ulrica
          </note>
          <note>
            Messing om våra vägar eller snarare brist på vägar när det gäller
            glesbygden.
          </note>
          <note>
            Somliga får ta traktorn till jobbet. Andra sitter isolerade i
            de här dagarna utan både post och hemtjänst, och en del barn kommer
            inte till skolan. Det händer att man får hälla ut mjölken därför
            att mjölkbilen inte kommer fram. Det här är faktiskt den aktuella
            bilden, i alla fall av vissa delar av Norrland i dag.
          </note>
          <note>
            Tycker ministern, som är ansvarig för glesbygdsutvecklingen,
            att det här är en tillfredsställande situation?
          </note>
          <note type="speaker">
            Anf. 91 Statsrådet ULRICA MESSING (s):
          </note>
          <note>
            Fru talman! Infrastrukturen är en viktig del av mitt ansvarsområde,
            regionalpolitiken, men alla politikområden ska inte ligga på en
            regionalpolitisk minister. Infrastrukturen måste vara ett nationellt
            ansvar.
          </note>
          <note>
            Jag var så sent som i går i Örnsköldsviks kommun och åkte runt
            på en del av de vägar som Örnsköldsviks kommun menar behöver kraftiga
            upprustningar och mycket mer av underhåll. Det är klart att jag
            delar den bild som många människor har i olika delar av vårt land
            av att det finns ett behov av satsningar på infrastrukturen. Det
            finns ett behov av upprustning av vägar, utbyggnad av järnvägar
            och bättre konkurrens på inrikesflyget. Det finns ett kraftigt
            behov av en större utbyggnad av IT och bredband just därför att
            alla kommuner och alla regioner ska ha en chans att vara med i
            utvecklingen. Då är det en viktig del av regionalpolitiken. Men
            den ansvarige för kommunikationerna, dvs. Björn Rosengren, har
            ju för riksdagen berättat att han i september kommer med en infrastrukturproposition.
          </note>
          <note type="speaker">
            Anf. 92 JEPPE JOHNSSON (m):
          </note>
          <note>
            Fru talman! Det är gott och väl att ministern har berättat att
            han tänker komma med en proposition, men såvitt jag har kunnat
            se har han i alla fall inte lagt fram några medel för att åstadkomma
            en förbättring av de här vägarna.
          </note>
          <note>
            Om vi ska vänta ytterligare fram till hösten på att göra någonting
            åt de här dåliga vägarna är det ju stor risk för att det blir
            ytterligare en vinter och en vår med oerhört dåliga vägar. Det
            här ger ju en signal till dem som bor i glesbygden om att det
            kanske inte finns en framtidstro när det gäller att bo där, vare
            sig som ung eller som företagare eller naturligtvis som gammal.
          </note>
          <note>
            Det här är ett väldigt svårt läge. Jag tycker faktiskt att även
            om ministern inte har ett ansvar för just vägarna så är de här
            vägarna en så viktig del av glesbygden att ministern som då sitter
            i samma departement borde ta ett mycket allvarligt samtal med
            Björn
          </note>
          <note>
            Rosengren, så att det faktiskt händer någonting. Några slantar
            finns det väl, så att man skulle kunna påbörja lite bärighetsrenoveringar
            redan den här säsongen.
          </note>
          <note type="speaker">
            Anf. 93 Statsrådet ULRICA MESSING (s):
          </note>
          <note>
            Fru talman! Att satsa på infrastruktur är inte alls välgörenhet.
            Det vill jag kraftigt ta avstånd ifrån. Om
          </note>
          <note>
            Jeppe Johnsson tycker det delar inte jag den uppfattningen. Det
            kanske var en lapsus att han sade så.
          </note>
          <note>
            Infrastrukturen är en viktig del av den nationella politiken.
            Jag tycker att jag har ett ansvar också som regionalpolitisk minister
            att se vilka frågor det är som är viktiga för att våra regioner
            ska utvecklas. Då delar jag uppfattningen att infrastrukturen
            är en sådan del, men jag kan också peka ut andra politikområden
            som är lika viktiga för att unga och gamla, enskilda och företagare
            ska ha förutsättningar att bo där. Det handlar om servicen. Det
            handlar om affären, posten, hälsocentralen, ungarnas dagis och
            skolan. Jag känner ett ansvar för att de politikområdena också
            ska bidra till att alla regioner i vårt land ska ha en chans att
            utvecklas.
          </note>
          <note>
            Men Björn Rosengren har talat om att hans proposition kommer
            i september. Då kommer också de pengar som följer med infrastruktursatsningen.
            Det gäller vägar bl.a. men också andra delar av infrastrukturen
            som är lika viktiga.
          </note>
          <note>
            Konferensen om social ekonomi
          </note>
          <note type="speaker">
            Anf. 94 MARGARETA ANDERSSON (c):
          </note>
          <note>
            Fru talman! Jag har en fråga också jag till statsrådet Messing.
            Den gäller social ekonomi och den konferens som kommer att vara
            i Gävle i början av juni.
          </note>
          <note>
            Den är väldigt bra utformad, och jag hoppas att många ska komma
            till den. Men vi behöver ha betydligt fler insatser. Kunskapen
            om kooperativ verksamhet, nätverksverksamhet och att jobba tillsammans
            är ganska lindrig i det här landet. Det fattas väldigt mycket
            kunskap både bland planerare och framför allt bland beslutsfattare
            på den ekonomiska nivån.
          </note>
          <note>
            Jag undrar vad statsrådet Messing tänker vidta för åtgärder för
            att öka den här kunskapen ganska drastiskt för att vi ska kunna
            ta vara på de här kunskaperna och den vilja som finns hos många
            människor.
          </note>
          <note type="speaker">
            Anf. 95 Statsrådet ULRICA MESSING (s):
          </note>
          <note>
            Fru talman! Jag tror att själva konferensen som vi är värd för
            i juni är en del i att öka kunskapen. När
          </note>
          <note>
            Nationalkommittén, som regeringen tillsatte för drygt två år
            sedan, började med arbetet med att hitta den stad som skulle få
            värdskapet för konferensen visade det sig att det fanns ett otroligt
            brett intresse i vårt land från många kommuner av att få arrangera
            konferensen. De som inte lyckades få den stora konferensen fick
            ändå möjligheten att planera små konferenser på nationell nivå
            inför den europeiska konferensen i juni, och det har man gjort.
          </note>
          <note>
            I dag har vi haft 14 förkonferenser. På alla har man på olika
            sätt diskuterat hur vi stärker den sociala ekonomin i vårt land,
            hur vi visar att den sociala ekonomin handlar om att ge arbetstillfällen,
            ge förutsättningar för bygder att överleva men också om att stärka
            demokratin och fånga människors engagemang och vilja att vara
            med i förändringen.
          </note>
          <note>
            Erfarenheterna från de här konferenserna kommer att lämnas över
            till mig och Nationalkommittén nästa vecka. Jag hoppas att jag
            då får en rad konkreta exempel på vad de själva ser som nästa
            steg efter konferensen i juni när det gäller den sociala ekonomin.
          </note>
          <note type="speaker">
            Anf. 96 MARGARETA ANDERSSON (c):
          </note>
          <note>
            Fru talman! Jag tackar för det svaret, Ulrica Messing. Jag tror
            att det här är en fråga som vi kommer att ha väldigt stor nytta
            av att driva i framtiden. Jag tror nämligen att just det här sättet
            att arbeta gemensamt och demokratiskt är väldigt viktigt. Men
            jag hade ändå önskat att ministern hade haft lite fler förslag
            om vad som ska hända efter den här konferensen.
          </note>
          <note>
            Jag tror nämligen inte att det här är färdigt. Även om vi har
            haft många konferenser tror jag inte att det är detta som löser
            problemen. Bl.a. är det väldigt svårt att få banker och andra
            ekonomiska institut att inse att det här är värt att satsa på,
            att de kommer att få pengarna tillbaka och att det kommer att
            bli ett betydligt större ekonomiskt liv i många delar av vårt
            land genom att man arbetar på det här sättet. Men i dag skakar
            man bara på huvudet. Man vet inte vad det handlar om.
          </note>
          <note>
            Finns det någon diskussion i regeringen om att t.ex. få in mer
            av detta i utbildningsväsendet? Det var bara ett exempel.
          </note>
          <note type="speaker">
            Anf. 97 Statsrådet ULRICA MESSING (s):
          </note>
          <note>
            Fru talman! Jag skulle kunna peka på tre frågor som jag själv
            ser som naturliga att gå vidare med och som vi också har påbörjat
            ett arbete kring. Men jag vill också understryka att jag förväntar
            mig att förkonferenserna har än fler konkreta exempel.
          </note>
          <note>
            Men redan i dag har vi t.ex. gjort det möjligt för kooperativa
            och ekonomiska föreningar att få hjälp med egenfinansieringen.
            De har fått pengar via strukturfonderna. Många har pekat på att
            det har varit oerhört svårt att få ihop pengar till den egna insatsen,
            även om de vet att det här på lång sikt naturligtvis är en oerhörd
            investering. I dag har vi underlättat för dem att också få hjälp
            med egeninsatsen för att kunna starta verksamheter som är väldigt
            bra.
          </note>
          <note>
            Jag har också haft möten med de lokala kooperativa utvecklingscentrum
            som finns, alltså LKU, och tillsammans med dem diskuterat vad
            de själva ser för behov lokalt för att kunna stötta än fler att
            bilda kooperativ och starta ekonomiska föreningar.
          </note>
          <note>
            Det tredje är någonting som vi driver under det svenska ordförandeskapet
            i EU, nämligen att underlätta eller göra det möjligt, eftersom
            det inte har varit möjligt tidigare, att också bilda europeiska
            kooperativ mellan olika länder.
          </note>
          <note>
            Den assyrisk/syrianska minoritetsgruppen
          </note>
          <note type="speaker">
            Anf. 98 CARINA HÄGG (s):
          </note>
          <note>
            Fru talman! Jag vill ställa en fråga till statsrådet
          </note>
          <note>
            Maj-Inger Klingvall.
          </note>
          <note>
            Jag har varit engagerad i frågor som berör den assyrisk/syrianska
            gruppen, inte minst under det senaste halvåret. Jag vet att det
            finns ett engagemang också från regeringen här. Men när vi tar
            upp frågor som berör denna väldigt utsatta minoritet blir det
            ofta väldigt punktvis. Det finns inget bra underlag för att se
            till den här minoritetens situation i hela regionen.
          </note>
          <note>
            Och då menar jag inte bara Turkiet, som vi har talat mest om,
            utan det handlar även om Syrien, Iran och norra Irak - eller för
            all del hela Irak.
          </note>
          <note>
            Jag tror att vi i Sverige och i omvärlden behöver ett bättre
            underlag så att de insatser vi gör på olika områden - det kan
            vara nationellt bistånd, det kan vara genom internationella organisationer,
            FN eller
          </note>
          <note>
            NGO:er, det kan vara stöd och samarbete på många andra områden
            - sker på rätt sätt och inte blir kontraproduktiva, vilket jag
            tror kan inträffa. Finns det möjlighet att göra en samlad genomlysning
            av den här minoritetens situation i den här delen av världen?
          </note>
          <note>
            Anf. 99 Statsrådet MAJ-INGER KLING-
          </note>
          <note>
            VALL (s):
          </note>
          <note>
            Fru talman! Det här är en fråga som man behöver ha lite tid att
            fundera på. Självklart har vi på Utrikesdepartementet en hygglig
            bild av läget för den här gruppen, även om vi kanske inte kan
            skryta med att ha någon helhetsbild av situationen. Men bevakningen
            finns, och vi har länderansvariga som bl.a. har att hålla kontakt
            med och samla in fakta om befolkningen i de berörda länderna och
            den här befolkningsgruppen.
          </note>
          <note type="speaker">
            Anf. 100 CARINA HÄGG (s):
          </note>
          <note>
            Fru talman! Jag förstår att det kan vara svårt att ge ett konkret
            och direkt svar på min fråga, men jag vill ändå skicka med detta.
            Ska vi kunna lyckas i de här frågorna, tillsammans med de berörda
            länderna och tillsammans med den här minoriteten, tror jag att
            vi måste ha en samlad och klarare bedömning av de hot man utsätts
            för när det gäller utplåning av ens kulturella identitet och av
            de ortodoxa kyrkorna i den här delen av världen.
          </note>
          <note>
            I dag är det olika förhållanden beroende på om man talar om Syrien,
            Turkiet - som vi har en annan dialog med eftersom det är ett kandidatland
            - norra
          </note>
          <note>
            Irak eller Iran. Det finns alltså ingen helhetsbild över hur
            förhållandena är. Men situationen är sammantaget svår för den
            här minoriteten. Någon form av samlad politik och kunskap krävs
            för att vi ska kunna jobba konstruktivt framöver.
          </note>
          <note type="speaker">
            Anf. 101 TALMANNEN:
          </note>
          <note>
            Med detta var dagens frågestund avslutad. Jag tackar kammarens
            och regeringens företrädare för er medverkan här i dag.
          </note>
          <note>
            5 § (forts. från 3 §) Kvalificerad yrkesutbildning
          </note>
          <note>
            (forts. UbU14)
          </note>
          <note>
            Anf. 102 Statsrådet INGEGERD WÄR-
          </note>
          <note type="speaker">
            NERSSON (s):
          </note>
          <note>
            Fru talman! Det är inte ofta en skolminister får äran att lägga
            fram ett förslag om att en ny reguljär skolform ska inrättas,
            men det får jag göra här i dag.
          </note>
          <note>
            Det som gör det extra roligt är att jag vet att det är ett mycket
            välgrundat och populärt förslag om den kvalificerade yrkesutbildningen
            som vi nu diskuterar.
          </note>
          <note>
            Välgrundat är det genom den försöksverksamhet som pågått sedan
            1996, en försöksverksamhet som successivt vuxit i omfattning och
            som följts och noga utvärderats av en forskargrupp från Luleå.
            KY-
          </note>
          <note>
            kommittén, som varit en väldigt aktiv kommitté genom sin medverkan
            i beslut och tillsynsbesök, har lämnat sina förslag till fortsättning
            efter försöksverksamheten. En grupp på departementet har därefter
            bidragit med sitt förslag till dimensionering och organisation.
          </note>
          <note>
            Populärt är det också - bland elever, bland företrädare för arbetslivet
            och även, efter vad jag hört här i dag, bland de politiska partierna.
            Det är inget parti i riksdagen som säger nej till den kvalificerade
            yrkesutbildningen. En del vill gå snabbare fram och utöka antalet
            platser både snabbt och rejält. I övrigt finns det inte så stora
            eller avgörande meningsskiljaktigheter kring förslaget om att
            permanenta KY.
          </note>
          <note>
            KY känns redan etablerat. Det märks att många tar KY-utbildningarna
            för givna. Men det är alltså fortfarande en försöksverksamhet
            året ut.
          </note>
          <note>
            Flera av talarna har pekat på att det unika och specifika med
            KY är just flexibiliteten, att det bygger på en samverkan mellan
            arbetsliv, kommuner och högskola. Jag ser det som en framtidsmodell.
          </note>
          <note>
            Det finns en stor mångfald och variation i utbudet av KY-utbildningar.
            Går man in och tittar på hemsidan med länsvisa förteckningar över
            alla olika utbildningar kan man se att det som vi eftersträvar
            verkligen återspeglas. Vi ser att de flesta branscher finns representerade
            - bygg, ekonomi inklusive försäkring och handel, IT inklusive
            multimedier och grafisk industri, jord, skog och trädgård, livsmedel,
            miljö, tillverkning inklusive produktutveckling, transport inklusive
            sjöfart, träindustri, turism inklusive restaurang, vård, radio
            och TV och hantverk. Vi kan se gamla och välbekanta yrken varvas
            med nya titlar och ny inriktning. Vi kan se att det finns utbildningar
            som leder till arbete som byggtekniker, webbarkitekt, miljötekniker,
            livsmedelstekniker, turismkoordinator, demensvårdsutvecklare,
            hälsovägledare och cross media producer - alltifrån slakteri till
            ren hightech, som det stod i en artikel i LO-tidningen nyligen.
          </note>
          <note>
            Men det som framför allt är fördelen är just den flexibla organisationen
            och strukturen i KY, att man kan fånga upp de behov som dyker
            upp i arbetslivet och snabbt få till stånd en utbildning som svarar
            mot kraven.
          </note>
          <note>
            Det specifika med KY är den starka knytningen till arbetslivet.
            Precis som Lennart Gustavsson pekar på är givetvis detta en utmaning
            för vårt arbetsliv som också kräver ett ansvarstagande från dess
            sida.
          </note>
          <note>
            Utbildningarna ska utgå från de behov som finns.
          </note>
          <note>
            I det ligger ansvaret att inte bara titta på det kortsiktiga
            utan också på det långsiktiga. Men ibland har vi en utbildning
            som kommer att vara under en kortare tid, och ibland har vi en
            utbildning som kommer att vara under en längre tid.
          </note>
          <note>
            En förutsättning är att en tredjedel av utbildningstiden kan
            förläggas till arbetslivet och bli ett verkligt lärande i arbete.
            Det är också bra att arbetsgivarna finansierar denna tredjedel
            av utbildningen. Det gläder mig att det har fungerat så bra som
            det har gjort under den tid som försöksverksamheten har varat.
          </note>
          <note>
            Allting är ännu inte perfekt, men vi har haft en mycket god start
            på denna verksamhet. Nu gäller det att följa upp och se till att
            den också fortsätter så när den blir reguljär.
          </note>
          <note>
            Jag tror att en av framgångarna är just flexibiliteten, som jag
            har pekat på, men också att man har denna starka koppling till
            arbetslivet.
          </note>
          <note>
            Vi pratar ofta om ett livslångt lärande som börjar redan i förskolan,
            går genom ungdomsskolan och sedan vidare. Att då ha en möjlighet
            för hela denna långa process att vara flexibel, att barn och elever
            får möta olika situationer under hela sin gång genom utbildningsväsendet,
            är viktigt. Den ena dagen får inte bli den andra lik. Det måste
            ständigt finnas en utmaning till glädje och därmed glädje till
            kunskap.
          </note>
          <note>
            Genom det här sättet att arbeta tror jag att man också når en
            bättre måluppfyllelse. Man lär sig att veta vad som är poängen
            med lärandet. Man förstår kopplingen mellan behovet av teoretiska
            studier och lärandet ute i arbetet.
          </note>
          <note>
            För mig är KY mycket av en modell som jag ser också ska kunna
            prägla den verksamhet som vi har i ungdomsskolan. Glädjen jag
            nyss talade om tror jag också finns om man har en öppen skola
            och har denna nära samverkan med arbetslivet. Det gäller från
            grundskolan och genom hela gymnasieskolan.
          </note>
          <note>
            Inom departementet har vi haft en arbetsgrupp vars uppgift just
            har varit att se över samverkan mellan skola och arbetsliv. Man
            har nu lämnat ifrån sig ett antal förslag som gäller ungdomsskolan:
            ett nationellt åtgärdsprogram i syfte att öka grundskolans samverkan
            med arbetslivet, ett nationellt råd för samverkan mellan företrädare
            för skola och arbetsliv, ett nationellt system för kvalitetssäkring
            av yrkesutbildning, att samråd ska ske lokalt med arbetsmarknadens
            parter på program med yrkesämnen, försöksverksamhet med lokala
            styrelser där arbetsmarknadens parter kan ha majoritet, försöksverksamhet
            med lärande i arbetsliv som en alternativ väg att nå målen för
            ett nationellt program.
          </note>
          <note>
            Den här rapporten har nu varit ute på remiss. Remisstiden gick
            ut den 30 mars, och vi börjar få in synpunkterna och sammanställningarna.
            De kommer givetvis att beaktas nu när Gymnasiekommittén fortsätter
            arbetet med att ta fram den framtida gymnasieutbildningen.
          </note>
          <note>
            Jag kommer också i början av juni att motta ett förslag som gäller
            vägledningen i skolan. Det är en oerhört viktig del i den framtida
            skolan att hitta de olika spår man är på väg på när man kanske
            redan befinner sig i grundskolan, inte ett spår utan de olika
            vägarna. Det är det som är spänningen. Unga människor ser inte
            bara en väg, de vill ha alternativ och olika möjligheter alltefter
            hur de själva känner sig och vilka behov de har för framtiden.
          </note>
          <note>
            Här har också diskuterats validering. Det är en väldigt viktig
            del i KY-verksamheten och handlar om vad som kommer att ske med
            dem som har en annan yrkeserfarenhet med sig i bagaget. Man kommer
            från ett annat land eller har skaffat den inom Sverige.
          </note>
          <note>
            Utredningen blir färdig den 1 oktober och ska sedan i vanlig
            ordning behandlas.
          </note>
          <note>
            Mångfalden är viktig. Att vi i dag diskuterar och kammaren senare
            kommer att fatta beslut om en ny reguljär skolform är oerhört
            viktigt. Vi säger ofta att vi människor är olika och att vi har
            olika behov. Då är det också viktigt att vi ges olika möjligheter
            efter gymnasieskolan.
          </note>
          <note>
            Många elever går till högskolan. Andra kommer nu att välja KY
            för att kanske därefter gå till högskolan. Några kommer att välja
            kompletterande utbildningar. Andra kanske väljer att efter gymnasieskolan
            gå till folkhögskolan för att där få sin utbildning.
          </note>
          <note>
            Ju större mångfald, ju fler alternativ vi kan erbjuda de unga,
            desto bättre rustade blir de också i det livslånga lärandet. Det
            är min övertygelse att vi måste ha den inriktningen just i perspektivet
            att vi vet att när vi kommer en bit in på 2000-talet kommer det
            att finnas färre och färre arbetande och fler och fler pensionärer.
            Det medför givetvis att vi måste ställa om oss, och vi måste också
            kunna möta de behov som efterfrågas i arbetslivet.
          </note>
          <note>
            Fru talman! Det är en stor glädje för mig att i dag få vara med
            och debattera förslaget om den kvalificerade yrkesutbildningen.
            Samtidigt vill jag ta tillfället i akt och tacka den kommitté
            som har arbetat, alla de som har varit engagerade, alla föreningar
            runt KY, alla skolor och alla som har varit med i försöksverksamheten.
          </note>
          <note>
            Det är lite speciellt att riksdagen kommer att fatta beslut om
            någonting som så genuint har byggts underifrån, där så många har
            varit delaktiga. Man har kunnat komma med sina tankar och idéer,
            förbättrat dem tillsammans och tillsammans med KY-
          </note>
          <note>
            kommittén så småningom lagt fram ett förslag som nu föreligger
            i denna proposition som riksdagen så småningom ska fatta beslut
            om. Ett tack till alla dessa människor och framför allt ett stort
            tack till ordföranden i KY-kommittén, Majléne Westerlund Panke.
          </note>
          <note type="speaker">
            Anf. 103 LARS HJERTÉN (m) replik:
          </note>
          <note>
            Fru talman! Jag behöver inte upprepa det jag sade i mitt huvudanförande,
            där jag framhållit att jag i stort sett tycker att det här är
            ett bra förslag. När skolministern nu säger att en del av denna
            samverkan mellan skola och arbetsliv också bör prägla ungdomsskolan
            håller jag med till hundra procent.
          </note>
          <note>
            Jag tycker också att vi har rett ut frågorna i hyggligt samförstånd.
            Det tror jag är viktigt när det gäller sådana här stora reformer.
            Oavsett vilken majoritet som råder här i kammaren efter nästa
            val kommer den här reformen att bestå.
          </note>
          <note>
            Några randanmärkningar. Jag ställde en fråga till
          </note>
          <note>
            Majléne tidigare om volymen. Då sade hon att jag skulle ställa
            den till regeringen i stället. Nu har jag regeringens företrädare
            här.
          </note>
          <note>
            Det står lite luddigt i förslaget från utskottet att det är angeläget
            att antalet utbildningsplatser utökas på sikt. Vad betyder det
            i praktiken? Det är den första frågan.
          </note>
          <note>
            Den andra frågan rör den myndighet som har förlagts till Hässleholm.
            Det stod t.o.m. i ett pressmeddelande att den "har förlagts" till
            Hässleholm, men den ska väl förläggas dit om ett beslut fattas.
            Då frågar jag: En myndighet består inte bara av en ort och några
            byggnader, den består av människor av kött och blod, när får den
            här myndigheten en verksledning och när får den en styrelse?
          </note>
          <note>
            Anf. 104 Statsrådet INGEGERD WÄR-
          </note>
          <note type="speaker">
            NERSSON (s) replik:
          </note>
          <note>
            Fru talman! Jag ska svara på frågan vad vi menar på sikt. Regeringens
            förslag var 12 000 platser plus ytterligare 500. Detta accepterades
            inte av utskottet, utan en majoritet har sagt att man vill ha
            fler platser och även uttryckt att det på sikt ska bli fler sådana.
          </note>
          <note>
            Detta är vad vi diskuterar nu. När klubban har fallit, beslutet
            är fattat är det upp till regeringen att hantera det av riksdagen
            fattade beslutet. Jag kommer alltså att återkomma och redovisa
            hur vi ser en utbyggnad.
          </note>
          <note>
            Några av de grundstenar som ska ingå i bedömningen är givetvis
            vilken efterfrågan som kommer att finnas, alltså behovet ute i
            arbetslivet. Den ekonomiska delen handlar om att hitta vad det
            innebär när det gäller t.ex. studiemedel, att vi fortfarande kan
            bibehålla en god kvalitet, att vi kan ha ordentlig tillsyn och
            uppföljning och att vi vet att alla som går igenom utbildningen
            blir nöjda.
          </note>
          <note>
            Man måste också titta närmare på varför vi fortfarande har en
            del tomma platser inom viss KY. Har intresset för att starta dem
            varit större än behovet hos ungdomarna att gå på dem, eller vad
            är det som har styrt detta? Det är viktigt att följa upp.
          </note>
          <note>
            Vi ska också se till att utveckla den fina intentionen i lärande
            i arbete. Vi känner till det goda resultatet att det kan ge ett
            jobb efter utbildningen. När de unga går in i utbildningen ska
            de också veta var de har möjlighet att få detta lärande i arbete.
            Det handlar om nätverk där vi kanske inte riktigt från början
            vet vilket företag det är som kommer att stå för den här delen.
          </note>
          <note>
            Jag kommer givetvis att arbeta efter det förslag som riksdagen
            så småningom kommer att fatta beslut om.
          </note>
          <note type="speaker">
            Anf. 105 LARS HJERTÉN (m) replik:
          </note>
          <note>
            Fru talman! Jag blev inte särskilt mycket klokare av det svaret
            när det gällde hur många platser som kommer att anslås till KY
            efter 2002. År 2002 är det
          </note>
          <note>
            12 500 platser.
          </note>
          <note>
            Det finns en förträfflig reservation, nr 3, som talar om betydligt
            fler platser. Den har också en stark förankring bland arbetsmarknadens
            parter, arbetsgivare och arbetstagare. LO, TCO och Arbetsgivareföreningen
            står bakom det kravet. Det kanske inte är helt fel i sammanhanget.
          </note>
          <note>
            Den här myndigheten då, om jag har förstått rätt kommer den att
            börja verka redan i höst. Då är det väl vettigt att det också
            finns personer på plats när så är aktuellt. Finns det några planer
            på ungefär när myndigheten kommer att utses? Det gäller alltså
            personer inte platsen.
          </note>
          <note>
            Anf. 106 Statsrådet INGEGERD WÄR-
          </note>
          <note type="speaker">
            NERSSON (s) replik:
          </note>
          <note>
            Fru talman! Regeringens förslag fram till nu är
          </note>
          <note>
            12 000 platser plus 500. Vad utökningen kommer att innebära enligt
            de intentioner som utskottet nu har lagt fram förslag om får jag
            återkomma till. Det kan jag inte svara på i dag. Beslutet är ännu
            inte fattat.
          </note>
          <note>
            Ja, det stämmer. Om riksdagen säger ja till förslaget om kvalificerad
            yrkesutbildning ska myndigheten placeras i Hässleholm. Vi kommer
            att tillsätta en organisationskommitté, vars uppdrag är att hantera
            den praktiska delen, att se över hur stort kansliet ska vara,
            hur många människor som kommer att arbeta där. Vi kommer också
            inom en snar framtid att utse en generaldirektör som kommer att
            vara ansvarig för verksamheten så att den kan träda i kraft såsom
            planerat vid nästa års början.
          </note>
          <note type="speaker">
            Anf. 107 SOFIA JONSSON (c) replik:
          </note>
          <note>
            Fru talman! Det vi har varit inne på är viktigt, att vi har en
            tydlig förankring och en tydlig tanke på hur vi vill utveckla
            KY framöver. Då är platsantalet en viktig del, precis som flera
            av oss har varit inne på, för att utbildningsanordnarna i landet
            ska känna sig säkra, för att näringslivet ska kunna känna sig
            säkert och för att de som skulle vilja studera ska kunna känna
            sig säkra på att det finns en möjlighet för dem. Jag förstår att
            det inte går att få något svar från skolministern i dag, men ha
            det i åtanke. Vi är många som vill ha fler platser. Det är många
            ute i landet som eftersträvar det och väntar på svar.
          </note>
          <note>
            I dag finns det flera eftergymnasiala utbildningar.
          </note>
          <note>
            Ibland kan det vara svårt att överblicka detta, både för dem
            som ska gå utbildningarna och för myndigheterna. Det har inte
            varit helt klart hur de ska inordnas i utbildningsstrukturen och
            hur de ska värderas. Regeringen säger att några av de eftergymnasiala
            utbildningarna ska samordnas i den nya myndigheten. Det är bra.
            Men vad tänker sig regeringen? Vilka eftergymnasiala utbildningar
            handlar det om? Hur kommer samordningen att bli?
          </note>
          <note>
            Anf. 108 Statsrådet INGEGERD WÄR-
          </note>
          <note type="speaker">
            NERSSON (s) replik:
          </note>
          <note>
            Fru talman! Det är intresset för övriga utbildningar som ska
            styra när man vill gå in under det gemensamma taket. De utbildningar
            som vi bl.a. tänker på är de som i dag finns t.ex. inom folkhögskolan.
            Vissa av utbildningarna leder direkt till en yrkesutbildning.
          </note>
          <note>
            Andra utbildningar kan vara inom den s.k. kompletterande utbildningen
            - vissa av dem finns där.
          </note>
          <note>
            Vi får se vad som händer med det förslag som har lagts fram om
            en yrkeshögskola. Det är en utredning som Thomas Östros har tagit
            initiativ till och som nu bereds. Vad kommer den att landa i?
            Vilka utbildningar tänker man sig inom yrkeshögskolan?
          </note>
          <note>
            Vi har valt att man själv ska ta initiativ till när man ska gå
            in under det gemensamma taket. Vi har haft frågan ute på remiss,
            och vi har fått in olika tankar och idéer om detta. Många har
            uttalat att det är en positiv tanke men att de ännu inte är beredda.
            I det sammanhanget diskuterar vi gemensamma måldokument med gemensam
            inriktning.
          </note>
          <note type="speaker">
            Anf. 109 SOFIA JONSSON (c) replik:
          </note>
          <note>
            Fru talman! I betänkandet och i propositionen framgår det att
            man på sikt hoppas kunna slå samman dessa under en myndighet.
            Man har en idé om vilka utbildningar det ska handla om, och när
            myndigheten initieras ska det finnas en beredskap om vilka utbildningar
            det ska handla om och hur det ska se ut. Det gäller framför allt
            de anordnare som finns runtom i landet och som ska ansöka om att
            ge utbildningarna framöver. Det är oerhört viktigt.
          </note>
          <note>
            Jag går tillbaka till frågan om platserna. Jag vet inte om skolministern
            tycker att det är tjatigt att vi pratar om detta. Det vore intressant
            att se hur man tänker sig detta. Det handlar om efterfrågan. Vi
            vet att efterfrågan är stor.
          </note>
          <note>
            Kan man tänka sig att säga att dessa skolor har hög kvalitet
            på utbildningarna och där kommer det att öka med x platser, eller
            kommer det att sägas något generellt om tusentals platser?
          </note>
          <note>
            Anf. 110 Statsrådet INGEGERD WÄR-
          </note>
          <note type="speaker">
            NERSSON (s) replik:
          </note>
          <note>
            Fru talman! Det här kommer att behandlas på precis samma sätt
            som när vi t.ex. diskuterar utbyggnaden av platser vid högskolan.
            Då diskuterar vi frågan i ett långsiktigt perspektiv där vi ser
            på de ekonomiska möjligheterna. Givetvis handlar det om en prioritering
            och vad man är beredd att satsa på.
          </note>
          <note>
            Jag delar uppfattningen att det är viktigt för verksamheterna
            att ha en långsiktighet, att man vet vad som väntar. Jag är inte
            i dag beredd att tala om hur omfattande utbyggnaden kan vara.
            Jag understryker däremot att jag kommer att agera för att vi ska
            ha en utbyggnad. Jag vet behovet. Det har funnits ca 35 000
          </note>
          <note>
            sökande till de platser som inte finns. Det viktiga är att vi
            tittar efter var det yttersta behovet finns och vad som ska prioriteras.
            Långsiktigheten är viktig.
          </note>
          <note>
            Jag får återkomma till om det läggs fram förslag i budgetpropositionen
            eller i nästa vårproposition efter det att jag har diskuterat
            med övriga ledamöter i regeringen.
          </note>
          <note type="speaker">
            Anf. 111 YVONNE ANDERSSON (kd) replik:
          </note>
          <note>
            Fru talman! Vi kristdemokrater tycker att det är väldigt bra
            med den kvalificerade yrkesutbildningen.
          </note>
          <note>
            Vi vill ge den benämningen yrkeshögskola, som tidigare har sagts
            här.
          </note>
          <note>
            Jag vill återkomma till den fråga jag tycker fortfarande att
            jag inte har fått något svar på, fastän jag har frågat flera som
            har varit uppe i talarstolen under dagen. Den gäller antalet platser.
            Vilken målgrupp ska utbildningen ha primärt? I dag finns det många
            som har varit utan arbete en tid och som kommer in på en kvalificerad
            yrkesutbildning. De har haft möjlighet att få sina kunskaper validerade
            och har påbörjat utbildningen. Kommer skolministern att för den
            grupp som slutar gymnasiets yrkesförberedande linjer men av olika
            skäl inte har mäktat med att få allmän högskolebehörighet, de
            kanske är skoltrötta, finna en väg att gå vidare? Helst ska de
            få dispens från kravet på allmän högskolebehörighet.
          </note>
          <note>
            Anf. 112 Statsrådet INGEGERD WÄR-
          </note>
          <note type="speaker">
            NERSSON (s) replik:
          </note>
          <note>
            Fru talman! Det är positivt att Yvonne Andersson engagerar sig
            för de elever som inte klarar av de gymnasiestudier de i dag går
            igenom.
          </note>
          <note>
            Det är oerhört viktigt att säga att det vi diskuterar här är
            en kvalificerad yrkesutbildning. Vad vi vill att den ska innehålla,
            vilka krav vi ställer på den, måste ses separat mot denna utbildning.
            Hur vi ska lösa problemen för de ungdomar som inte når de mål
            i gymnasieskolan som vi har satt upp måste diskuteras i ett gymnasieskoleperspektiv.
            Att vi inte har nått målen för alla får inte påverka när vi nu
            lägger fram ett förslag om en ny reguljär skolform. Vi måste se
            till att den nya reguljära skolformen uppfyller de krav som arbetslivet
            ställer men också kraven i de teoretiska ämnena. Med detta ställer
            vi inte ungdomarna utanför, utan för de ungdomarna måste vi finna
            andra lösningar - framför allt se till att de klarar sina gymnasiestudier
            under gymnasietiden.
          </note>
          <note type="speaker">
            Anf. 113 YVONNE ANDERSSON (kd) replik:
          </note>
          <note>
            Fru talman! Jag är glad för att skolministern försöker att besvara
            min fråga. Men riktigt så har vi inte hanterat passagerna mellan
            grundskola och gymnasium. Då ordnade vi ett individuellt program
            för dem som inte var godkända på grundskolebetyg. Det har funnits
            många olika politiska uppfattningar om detta, men vi har detta
            system.
          </note>
          <note>
            Nu finns det en annan påbyggnadsutbildning där en grupp unga
            människor, ca 20 %, inte kan gå vidare och få studiemedel och
            utbildning. Jag är orolig för de unga som redan nu synes bli utslagna.
            Kvalificerad yrkesutbildning är porten in. Vi är överens om att
            det är bra med lärande i arbetslivet. Vi är överens om det.
          </note>
          <note>
            Det vi inte är överens om är porten in och hur vi ska ge dem
            som i dag står utanför en möjlighet.
          </note>
          <note>
            Anf. 114 Statsrådet INGEGERD WÄR-
          </note>
          <note type="speaker">
            NERSSON (s) replik:
          </note>
          <note>
            Fru talman! Ett exempel på denna port in är det jag redovisade
            i mitt inledningsanförande. Jag pekade på det som arbetsgruppen
            för skola och arbetsliv har kommit fram till. På en lång rad punkter
            berör de hur vi kan stärka och förbättra för de elever som går
            på de yrkesinriktade programmen. Här har vi en del i att kunna
            möta eleverna.
          </note>
          <note>
            En annan del är den rapport jag själv har begärt och som Skolverket
            redovisade i går, nämligen varför inte alla elever når de mål
            vi har satt upp. Skolverket har tagit fram ett antal punkter där
            det finns brister i skolan. Skolverket säger att det är viktigt
            att ha bra och förtroendefulla relationer mellan personal, elever
            och föräldrar, att tidigt upptäcka elever som har svårt att nå
            målen, att skolorna skriver åtgärdsprogram och att elever och
            föräldrar får vara med i det arbetet, att det hålls öppna diskussioner
            om vilka mål som gäller där alla parter är med, att alla elever
            som enligt skollagen har rätt till stöd får det oavsett om de
            har en diagnos eller inte, att skolor och kommuner skaffar kompetens
            för att möta elever med utländsk bakgrund och elever med funktionshinder.
          </note>
          <note>
            Självklart! Även om vi säger att detta är målet vet vi att vi
            inte kommer att se resultat med en gång. Men det är ett svar på
            Yvonne Anderssons fråga om hur vi ska möta de gymnasieelever som
            inte har nått de mål vi vill att de ska nå. Det finns olika vägar.
            Dessa elever ska inte medverka till att vi sänker kraven på det
            vi menar med kvalificerad yrkesutbildning. De ska ges en möjlighet.
            Vi måste finns olika vägar för dem att också nå denna möjlighet.
          </note>
          <note type="speaker">
            Anf. 115 ULF NILSSON (fp) replik:
          </note>
          <note>
            Fru talman! Som sagt: Folkpartiet har sagt ett tydligt ja till
            att permanenta denna försöksutbildning.
          </note>
          <note>
            Samtidigt vill vi peka på att det finns ett stort behov av en
            bred och omfattande utbildning mellan gymnasiet och högskolan.
            Det vi beslutar om rör sig konkret om ca 12 000 platser. Det är
            osäkert vilka typer av utbildningar det kommer att bli frågan
            om, man är beroende av tillfälliga ansökningsförfaranden, osv.
          </note>
          <note>
            Jag skulle helt enkelt vilja höra vilken vision för framtiden
            skolministern har och hur hon ser på våra förslag om att verkligen
            bygga upp en fackhögskola eller college eller vad vi vill kalla
            det för, som både har rötter i gymnasieskolan och ger möjlighet
            att komplettera och öppnar för steget in i högskolan, och där
            vi lägger en massa yrkesinriktade eftergymnasiala utbildningar.
            Det ska både vara sådana som i dag finns på högskolan - en del
            av dem gör det - och de nya, som bl.a. finns inom KY.
          </note>
          <note>
            Jag tror att det är dags att plocka fram en vision för den nya
            fackhögskoleutbildningen eller collegeutbildningen - annars är
            det risk att det kommer att handla om ett begränsat antal platser
            för ganska lång tid framöver.
          </note>
          <note>
            Anf. 116 Statsrådet INGEGERD WÄR-
          </note>
          <note type="speaker">
            NERSSON (s) replik:
          </note>
          <note>
            Fru talman! Jag sade i min inledning att det är mycket sällsynt
            att man som skolminister får vara med om att föreslå en ny reguljär
            skolform. Det är det vi gör i dag. Detta är givetvis en del i
            regeringens vision om den framtida utbildningspolitiken.
          </note>
          <note>
            Jag har lyssnat med intresse till den debatt som har förts under
            eftermiddagen. Jag måste säga, i likhet med Majléne Westerlund
            Panke, att jag är förvånad över Folkpartiets ställningstagande
            när det gäller förslaget om kvalificerad yrkesutbildning. Jag
            upplever det som om Folkpartiet snarare förespråkar gårdagens
            lösningar för det framtida kunskapsseklet.
          </note>
          <note>
            Man säger att man vill ha smala, fasta och fyrkantiga modeller.
          </note>
          <note>
            Socialdemokraterna och många andra partier har i stället understrukit
            att man vill ha en ökad flexibilitet, en ökad valfrihet och en
            ökad samverkan mellan skola och arbetsliv.
          </note>
          <note>
            Varför är det förslag som nu är framlagt inte bra?
          </note>
          <note>
            Folkpartiet har ändå ställt sig bakom det. Ändå säger man samtidigt
            att vi ska komma med andra saker, trots att vi står inför det
            unika att fatta beslut om en ny reguljär skolform.
          </note>
          <note type="speaker">
            Anf. 117 ULF NILSSON (fp) replik:
          </note>
          <note>
            Fru talman! På skolministerns anförande lät det nästan som om
            Folkpartiet sade nej till förslaget. Det gör vi ju inte. Det är
            snarare jag som borde fråga skolministern varför socialdemokraterna
            inte är intresserade av att diskutera en bredare och mer omfattande
            skolform - en vision för framtiden - som Folkpartiet föreslår.
          </note>
          <note>
            De ytterligare steg vi vill gå med ett inriktningsbeslut skulle
            ju öka flexibiliteten, minska inlåsningarna och ge möjlighet för
            människor som har misslyckats i gymnasieskolan att läsa kvalificerad
            yrkesutbildning. Ni håller fast vid kravet på högskolebehörighet,
            osv. Det är precis tvärtom mot vad skolministern säger. Det är
            Folkpartiets förslag som är flexiblare och som öppnar möjligheterna
            för fler människor att genomgå en utbildning mellan gymnasiet
            och högskolan.
          </note>
          <note>
            Anf. 118 Statsrådet INGEGERD WÄR-
          </note>
          <note type="speaker">
            NERSSON (s) replik:
          </note>
          <note>
            Fru talman! I mitt anförande har jag också redovisat delar av
            min syn på framtidens ungdomsskola och framför allt på gymnasieskolan
            i den samverkan som ska ske mellan skola och arbetsliv. Min vision
            är att vi inte ska sänka kraven. Oavsett vem eleven är måste han
            eller hon ges en möjlighet att bli delaktig i ett livslångt lärande.
          </note>
          <note>
            Det som är positivt är att elever som måste få vara utanför skolans
            väggar för att verkligen förstå varför de teoretiska studierna
            är så viktiga får vara det.
          </note>
          <note>
            Socialdemokraterna och Folkpartiet skiljer sig åt på en punkt:
            Folkpartiet har aviserat - det har i alla fall kommunalrådet i
            Stockholm Jan Björklund gjort
          </note>
          <note>
            - att man kan tänka sig yrkesutbildningar utan några som helst
            teoretiska ämnen. Då undrar jag var dessa ungdomar kommer att
            få plats. Vem vill ta emot dem som praktikanter?
          </note>
          <note>
            Inte kan det vara framtidens modell att det inte ska bedrivas
            några teoretiska studier på gymnasiet?
          </note>
          <note>
            Vilken typ av yrkesutbildningar tror Ulf Nilsson kan ta emot
            de ungdomar som inte har bedrivit några teoretiska studier?
          </note>
          <note type="speaker">
            Anf. 119 LENNART GUSTAVSSON (v) replik:
          </note>
          <note>
            Fru talman! Först och främst ska jag be att få passa på att tacka
            för samarbetet inför framtagandet av denna proposition.
          </note>
          <note>
            Jag tyckte att det var intressant att höra skolministern tala
            om i sitt anförande - någon annan har också nämnt det - att man
            ska kunna ta med sig tankarna och erfarenheterna i den kvalificerade
            yrkesutbildningen i arbetet med att utveckla, som skolministern
            sade, ungdomsskolan. Jag kulle vilja ge skolministern chansen
            att kort utveckla några av de tankarna. Vad är det för erfarenheter?
            Vad är det för tankar som finns tydligt uttalade i den kvalificerade
            yrkesutbildningen som kan bidra till att utveckla ungdomsskolan?
          </note>
          <note>
            Anf. 120 Statsrådet INGEGERD WÄR-
          </note>
          <note type="speaker">
            NERSSON (s) replik:
          </note>
          <note>
            Fru talman! En av tankarna gäller öppenheten.
          </note>
          <note>
            Skolan ska verkligen öppna sin dörr. Man ser sin del vad gäller
            kompetensen. Man har kunskap som man kan ge till elever. Man ska
            också utveckla detta tillsammans med någon utanför som tillhör
            arbetslivet.
          </note>
          <note>
            Det kan vara offentliga sektorn, och det kan vara den privata.
          </note>
          <note>
            Genom det möte man ordnar lär man också om varandras olika kulturer.
            Vi kommer också att få en större insikt i hur vi tillsammans kan
            hjälpa unga människor på vägen.
          </note>
          <note>
            Vi har olika erfarenheter. Skolan har sin, som den har stött
            sig på under många år. Arbetslivet har sin erfarenhet.
          </note>
          <note>
            Att vi låter unga människor komma ut och vara tillsammans med
            vuxna tror jag är oerhört viktigt -
          </note>
          <note>
            att man lär tillsammans. Vi pratar ofta om lagarbete.
          </note>
          <note>
            Lagarbete behöver inte bara gälla vuxna. Lagarbete kan också
            gälla unga och gamla tillsammans. Att lyssna av hur man diskuterar
            på en arbetsplats är också en viktig del i ett värdegrundsperspektiv.
          </note>
          <note>
            För mig är det så här: Ju fler möten vi kan ordna mellan människor
            med olika bakgrund, desto mer utvecklas vi som människor. Jag
            ser att KY får en alldeles egen erfarenhet som den tar med sig.
            Människor från högskolan och kanske från den traditionella utbildningen
            inom kommunen och från näringslivet möts. Man diskuterar, värderar
            och lär av varandra.
          </note>
          <note type="speaker">
            Anf. 121 LENNART GUSTAVSSON (v) replik:
          </note>
          <note>
            Fru talman! Eftersom denna debatt till stor del har handlat om
            andra saker än kvalificerad yrkesutbildning och vad som ligger
            till grund för den tar jag mig friheten att fortsätta diskutera
            utifrån skolministerns anförande.
          </note>
          <note>
            Vänsterpartiet lyfte för två år sedan fram en tanke om en sammanhållen
            ungdomsskola. Tanken var en tolvårig sammanhållen ungdomsskola.
            Vi tittade på individernas olika förutsättningar och olika sätt
            att utvecklas. I det sammanhanget tycker jag att det skolministern
            säger om vikten av det mänskliga mötet, vikten av att mötas över
            olika gränser och vikten av att människor med olika erfarenheter
            möts är intressant.
          </note>
          <note>
            Min fråga är hur ministerns visioner om möjligheten att sudda
            ut de gränser som faktiskt finns i ungdomsskolan ser ut.
          </note>
          <note>
            Anf. 122 Statsrådet INGEGERD WÄR-
          </note>
          <note type="speaker">
            NERSSON (s) replik:
          </note>
          <note>
            Fru talman! Det är min vision att dessa gränser ska suddas ut
            och att vi ska se det långa perspektivet.
          </note>
          <note>
            Det var därför jag pekade på vikten och värdet av ungdomsskolan
            i ljuset av den kvalificerade yrkesutbildningen. Det ska vara
            ett livslångt lärande som tar olika tid för olika människor. Vi
            stakar ut de olika vägarna. Vi skapar en mångfald av eftergymnasiala
            utbildningar.
          </note>
          <note>
            För att gå tillbaka till den kvalificerade yrkesutbildningen
            kan jag säga att det är viktigt att understryka att de som i dag
            kommer in på och går dessa utbildningar har en hög genomsnittsålder.
            För männen är den 27 år. De har alltså varit ute och gjort någonting
            annat innan de kom in på denna utbildning.
          </note>
          <note>
            54 % kommer direkt från gymnasieskolan till dessa utbildningar,
            men andra har med sig andra erfarenheter i bagaget. Detta är också
            någonting som jag ser som mycket positivt. Människor med lite
            mer livserfarenhet och yrkeserfarenhet träffar dem som kommer
            direkt från ungdomsskolan.
          </note>
          <note>
            Det är också en fostran som jag hoppas ska finnas med i framtiden
            så att den kvalificerade yrkesutbildningen inte ska bli någonting
            som man bara genomgår direkt från gymnasieskolan. Jag tror att
            de olika komponenterna gör att man växer som människa, och då
            vet man också mera om vad det är som man vill göra med sitt liv.
          </note>
          <note>
            Jag vill också tacka Lennart Gustavsson för det ypperliga samarbetet
            som vi har haft i samband med propositionen.
          </note>
          <note type="speaker">
            Anf. 123 ELVER JONSSON (fp):
          </note>
          <note>
            Fru talman! Det som vi nu diskuterar är en utbildningsfråga,
            men den berör så mycket annat, inte minst arbete och stora landsområdens
            möjligheter till överlevnad.
          </note>
          <note>
            I det föränderliga arbetsliv som vi lever i har yrkesutbildningen
            kommit att inta en alltmer central position. Det gäller såväl
            grundutbildning som omskolning och fortbildning.
          </note>
          <note>
            Det sägs att av Europas många miljoner yrkesverksamma i dag skulle
            80 % inom en tioårsperiod behöva ha en förbättrad och förnyad
            yrkesutbildning för att klara det moderna samhällets arbetsliv.
            Problemet är till dels att det kanske bara är 10-15 % som i dag
            är beredda att genomgå en sådan utbildning.
          </note>
          <note>
            De som i dag går i grundskola och gymnasieskola behöver en god
            yrkesutbildning för att dels ta sig in på arbetsmarknaden, dels
            ha en god grund för att -
          </note>
          <note>
            förmodligen - kunna anpassa sig till den fortbildning som också
            lämpar sig för de nytillträdande på arbetsmarknaden. Kvalificerad
            yrkesutbildning är i sak mycket angelägen.
          </note>
          <note>
            Beträffande dimensioneringen har den redan kommenterats. Att
            de 12 000 årsplatserna utökas är bra. Men utskottet gör ett tillkännagivande
            om att regeringen ska se till att antalet platser inom kvalificerad
            yrkesutbildning behöver utökas ytterligare -
          </note>
          <note>
            detta sagt även om det uttrycks att det ska ske på sikt.
          </note>
          <note>
            Man kan fundera över om det rör sig om på kort eller lång sikt.
          </note>
          <note>
            För Folkpartiets del har Ulf Nilsson kommenterat vår principiella
            hållning och våra yrkanden. Jag ska därför göra ett par reflexioner
            kring behovet av kvalificerad yrkesutbildning, och då främst vid
            sidan om de stora tillväxtorterna.
          </note>
          <note>
            Det går en urbaniseringsvåg från stora delar av landet, dvs.
            från de svagare delarna, om vi ser till befolkningstal och antalet
            arbetsplatser. Jag har under de senaste veckorna i debatter påmint
            om att statsmakterna har ett långtgående ansvar för att upprätthålla
            medborgerlig service på en rad områden som just nu rustas ned.
            Det må vara polis, post, vägar, rättsväsende och dess serviceorgan.
            I det perspektivet är det särskilt angeläget och ansvarsfullt
            att detta beaktas, att man ser positiva insatser på yrkesutbildningens
            område som goda motkrafter.
          </note>
          <note>
            Vår principiella inställning är att regionalpolitiken ska medverka
            till att vi gräver där vi står, dvs. åstadkomma på plats det som
            kan ge växtkraft. I det sammanhanget kan man inte nog understryka
            den kvalificerade yrkesutbildningens roll som i förlängningen
            ger landsbygden en chans.
          </note>
          <note>
            Fru talman! I det perspektivet känns det riktigt att nämna de
            försök som nu görs för att man ute i landet ska kunna ge en kvalificerad
            yrkesutbildning som många eftersträvar och som riksdagen står
            i beredskap att besluta om.
          </note>
          <note>
            För några dagar sedan var jag i Dals Ed, en gränskommun mot Norge
            med den speciella karaktären glesbygdskommun med 5 000 invånare
            och en utsatt arbetsmarknad. Där har kommunen och skolledningen
            försökt att anordna en kvalificerad yrkesutbildning med inriktning
            på natur och kulturturism där ledarskapsutbildning ska stå i fokus.
            FOKUS är för övrigt samlingsnamnet på den projektgrupp där fritid,
            kultur och utbildning i samverkan hålls ihop. Under förkortningen
            FOKUS vill kommunen anordna en fyra terminer lång utbildning på
            80 poäng med en studentgrupp bestående av 20 stycken med start
            nästa höst.
          </note>
          <note>
            Att jag nämner det här exemplet beror inte på att det är en ensam
            svala. Det finns liknande försök på flera håll, men det råder
            ingen tvekan om att Dals Eds projekt med inriktning på ledarskap
            inom natur- och kulturtursim står sig väl vid en jämförelse, och
            det räknas också in bland de angelägna yrkesområden som skolministern
            nämnde i sitt anförande.
          </note>
          <note>
            Man har utgått från att den kultur som man lever i där turismen
            har djupa anor sedan långt tillbaka utgör en grundförutsättning
            för en sådan verksamhet. Därtill kommer att man har gjort en bedömning
            både av den lokala arbetsmarknaden och av en efterfrågan från
            arbetslivet.
          </note>
          <note>
            Man har också insett att om turistnäringen ska bli något långsiktigt
            och bärkraftigt som ska spela en roll i en landsbygdskommun krävs
            det kompetent personal där ledarskapet är av stor betydelse. Som
            anställd eller som småföretagare kan man starta upp en egen verksamhet.
          </note>
          <note>
            Det finns också en utbildningspolitisk grund att stå på då gymnasieskolan
            har en inriktning mot det som den kvalificerade yrkesutbildningen
            siktar på inom turismen. Man har också riksintag, vilket gör att
            det finns ett stort intresse för den här utbildningen.
          </note>
          <note>
            För övrigt är det en tidigare skogsbruksskola som har upphört,
            och det visar på den föränderlighet som vi lever med i ett dynamiskt
            pedagogiskt tidevarv.
          </note>
          <note>
            Fru talman! Det som jag tycker är värt att notera i en sådan
            här debatt, eftersom den har en principiell tyngd, är att man
            lägger en stor vikt vid praktiska färdigheter, teoretiska kunskaper,
            men eleverna ska också var väl förtrogna med att hantera problem
            och framför allt med att flexibelt kunna lösa de uppgifter som
            ingår i en så krävande verksamhet. Vad det handlar om i arbetslivet
            är att det krävs en stor professionalitet.
          </note>
          <note>
            Yrkesutbildningen inom turistområdet ska också vara ett alternativ
            till ett hårt kommersialiserat utbud i våra storstadsområden.
            Den ska också kunna komplettera med en attraktionskraft som tar
            sikte på upplevelser. Att det skulle ha goda regionalpolitiska
            effekter får självfallet inte vara ett hinder då man nu med förnyad
            projektplan och garanterad kvalitetssäkring inkommer med en ansökan.
            För övrigt har också regeringen i propositionen fört ett regionalpolitiskt
            resonemang när man har placerat den centrala enheten.
          </note>
          <note>
            Självfallet är jag medveten om att det inte är någon förhandlingsverksamhet
            som vi bedriver här i kammaren. Men jag tror att det kan ha betydelse
            att en sådan här bakgrund som jag har försökt att teckna vägs
            in när man har att lokalisera antalet kursplatser ute i landet
            för det kommande året. Antalet kursplatser lär inte räcka under
            det år som vi närmast har att möta.
          </note>
          <note>
            Fru talman! Den framtida yrkesutbildningen befinner sig i ett
            viktigt skede för samhället, för individen, för arbetsmarknaden
            och för hela landet.
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 9 maj.)
          </note>
          <note>
            6 § Från anstalt till frihet
          </note>
          <note>
            Föredrogs justitieutskottets betänkande 2000/01:JuU21
          </note>
          <note>
            Från anstalt till frihet (prop. 2000/01:76).
          </note>
          <note type="speaker">
            Anf. 124 JEPPE JOHNSSON (m):
          </note>
          <note>
            Fru talman! Till detta betänkande finns två reservationer. Vi
            moderater finns med på båda, och vi står naturligtvis bakom bägge
            reservationerna, men som vanligt och som brukligt är från vårt
            parti yrkar jag bifall endast till reservation nr 1. Jag kommer
            huvudsakligen att uppehålla mig vid den reservationen, men vill
            ändå framhålla följande när det gäller intensivövervakning vid
            permissioner.
          </note>
          <note>
            Intensivövervakning med elektronisk kontroll har visat sig fungera
            effektivt och säkert. Enligt vår uppfattning bör därför försök
            inledas med intensivövervakning med elektronisk kontroll som en
            extra säkerhetsåtgärd för potentiella brottsoffer vid intagnas
            permissioner och frigång. Vi anser att regeringen skyndsamt ska
            ta de initiativ som behövs och återkomma till riksdagen med förslag
            till lagstiftning i denna riktning.
          </note>
          <note>
            Fru talman! Samhällets reaktioner mot brott ska kännetecknas
            av tydlighet, proportionalitet och medkänsla för såväl gärningsmannen
            som brottsoffrens situation. Vår uppfattning är att vi måste ställa
            högre krav på skötsamhet på de fångar som ska beviljas villkorlig
            frigivning och permissioner.
          </note>
          <note>
            Under en tid tillämpades obligatorisk s.k. halvtidsfrigivning.
            Under en hel tioårsperiod, från 1983
          </note>
          <note>
            till 1993, släpptes fängelsedömda ut efter halva tiden, i stort
            sett oavsett hur de hade uppfört sig på anstalten. Den 1 juli
            1993 avskaffades den s.k. halvtidsfrigivningen för huvuddelen
            av alla fängelsedömda.
          </note>
          <note>
            Sedan dess avtjänar även notoriska återfallsförbrytare, naturligtvis
            i den mån de lagförs och grips - vi vet hurdant det står till
            med det - en något längre tid i fängelse. Detta har inneburit
            att antalet brottsoffer för stöldbrott, bedrägeri, misshandel,
            rån och biltillgrepp har minskat betydligt. Den s.k. halvtidsfrigivningen
            avskaffades slutligen av riksdagen den 2 juni 1998.
          </note>
          <note>
            Fru talman! Vår grundinställning är att utdömt fängelsestraff
            ska avtjänas. Efter två tredjedelar av strafftiden ska det dock
            vara möjligt att bli villkorligt frigiven. Stor hänsyn ska då
            tas till hur den dömde skött sig under fängelsetiden; hur han
            eller hon har deltagit i den programverksamhet som kan anses vara
            befogad för rehabiliteringen, förekomsten av missbruk under fängelsetiden
            och hur permissioner m.m.
          </note>
          <note>
            har skötts. Av största vikt är också att en kvalificerad farlighetsbedömning
            görs av den intagne. Beslutet om villkorlig frigivning bör prövas
            av den domstol som utdömt straffet.
          </note>
          <note>
            Dagens betänkande, som har samlat en majoritet bakom sig i utskottet,
            innebär att de som döms till två år eller mer inte ens ska avtjäna
            två tredjedelar av straffet i fängelse, utan att tiden i fängelse
            ska reduceras ytterligare med ända upp till fyra månader genom
            att den sista tiden avtjänas utanför fängelset med elektronisk
            fotboja, s.k. back door. Vi motsätter oss detta.
          </note>
          <note>
            Fru talman! Utskottsmajoriteten skriver:
          </note>
          <note>
            "Utgångspunkten för förslaget i propositionen är att övergången
            från anstaltsliv till ett liv i frihet utgör ett kritiskt moment.
            Det är därför önskvärt att utveckla former som möjliggör en successiv
            övergång."
          </note>
          <note>
            Så här långt är vi med. Men vad är det som säger att utslussningen
            ska ske inom de första två tredjedelarna av straffet? I dag är
            det ju faktiskt så att i stort sett alla friges efter två tredelar
            av strafftiden. Det finns möjlighet att förlänga tiden för dem
            som misssköter sig, men detta förekommer i mycket liten utsträckning.
            Kriminalvårdens officiella statistik visar att 1999 beslutades
            det om tidstillägg i 10 % av fallen och med bara i medeltal tio
            dagar.
          </note>
          <note>
            Regeringens förslag innebär att straffsystemets tydlighet och
            förutsägbarhet, både för den dömde och för medborgarna i övrigt,
            urholkas. Att förlägga försöket med elektronisk botboja till den
            del av strafftiden som i dag inte omfattas av villkorlig frigivning
            innebär faktiskt ett tillbakaträdande från tvåtredjedelsreformen.
          </note>
          <note>
            Möjligheten att avtjäna en del av straffet med elektronisk fotboja
            bör enligt vår uppfattning ges först under strafftidens sista
            tredjedel, dvs. under den delen då villkorlig frigivning i dag
            kan bli aktuellt.
          </note>
          <note>
            Fru talman! Det ligger nära till hands att misstänka att regeringen
            vill införa denna s.k. back door för att spara pengar. SEKO kriminalvård
            skriver i sitt
          </note>
          <note>
            SEKO nytt nr 11 i år:
          </note>
          <note>
            "Vid gårdagens sammanträde i kriminalvårdsverkets verksstyrelse
            tog förbundet återigen upp beläggningssituationen i kriminalvården.
            Situationen är ohållbar. Åtgärder måste företas så att vi får
            beläggningen ner på en nivå som möjliggör en bra kriminalvård
            och en för personalen acceptabel arbetsmiljö.
          </note>
          <note>
            Ordföranden informerade om att 245 nya platser har, eller kommer
            att, öppnas under detta år. Det är enligt vår uppfattning inte
            tillräckligt."
          </note>
          <note>
            Situationen i kriminalvården är inte bra i dag. Jag delar SEKO:s
            bedömning.
          </note>
          <note>
            Fru talman! I årsredovisningen för kriminalvården för år 2000
            skriver generaldirektören så här:
          </note>
          <note>
            "Omfattningen av de brotts- och missbruksrelaterade programmen
            har fortsatt att minska. Det finns också många anställda som inte
            genomgått grundutbildning."
          </note>
          <note>
            Fru talman! Det här kan inte vara något nytt för kammarens medlemmar.
            Men frågan är: Vad gör ni och vi åt det?
          </note>
          <note>
            I betänkandet står det att det i dag är möjligt att använda s.k.
            § 34-placering för att få en successiv övergång från anstaltslivet
            till ett liv i frihet. Men denna möjlighet utnyttjas mindre och
            mindre. I Kriminalvårdsstyrelsens årsredovisning för just år 2000
          </note>
          <note>
            står det vidare:
          </note>
          <note>
            "Räknat i vårddygn har § 34-placeringar minskat med 15 %. Minskningen
            hänger samman med de lokala myndigheternas ekonomi."
          </note>
          <note>
            År 1995 var antalet § 34-placeringar 876 för att år
          </note>
          <note>
            1999 ha minskat till 532.
          </note>
          <note>
            Fru talman! Vad beror denna minskning på? Då vänder jag mig främst
            till socialdemokraterna som makten och ansvaret haver. Är det
            så att ni socialdemokrater inte tror att denna möjlighet att successivt
            övergå från ett liv i anstalt till frihet är bra? Säg det i så
            fall rakt ur härifrån talarstolen. Om det beror på något annat
            så hymla inte med detta. Jag tror att förslaget att ge möjlighet
            för dömda med långa straff att avsluta de två tredjedelar som
            de sitter av strafftiden är bra, men att göra det med fyra månaders
            rabatt tror jag inte alls på. Så länge man har dragit ned på detta
            med § 34 har man redan i dag frånhänt sig möjligheten att successivt
            på ett vettigt sätt slussa ut dem som ska ut i samhället.
          </note>
          <note>
            Vi förespråkar därför en ändring i brottsbalkens
          </note>
          <note>
            26 kap. 6 § så att villkorlig frigivning efter två tredjedelar
            av strafftiden kan beviljas om det med hänsyn till samhällets
            skyddsbehov eller den intagnes uppförande på anstalten anses lämpligt.
            I samband med en sådan ändring kan det vara lämpligt att inleda
            en försöksperiod då intagna ges möjlighet att under vissa förutsättningar
            avtjäna delar av den sista tredjedelen av strafftiden med elektronisk
            fotboja.
          </note>
          <note>
            Fru talman! Vi ser alltså inte några skäl till att utöka möjligheterna
            till frigång, verkställighet eller vistelse utanför anstalt på
            annat sätt än vad lagen redan i dag medger. Bra kriminalvård måste
            få kosta.
          </note>
          <note>
            Bra kriminalvård måste innebära möjligheter för den dömde att
            komma tillbaka. Fängelsetiden måste användas för aktiv rehabilitering
            både då det gäller kriminalitet och missbruk. Bra kriminalvård
            måste faktiskt innebära att personalen både får grund- och vidareutbildning.
            Så är det inte i dag. Jag uppfattar att beskedet i regeringens
            vårproposition till kriminalvården är: Bedriv kriminalvård på
            kredit! Detta är naturligtvis ohållbart.
          </note>
          <note>
            Herr talman! Vår uppfattning är att propositionen bör avslås.
          </note>
          <note type="speaker">
            Anf. 125 RAGNWI MARCELIND (kd):
          </note>
          <note>
            Herr talman! Inledningsvis vill jag yrka bifall till reservation
            2 under punkt 5.
          </note>
          <note>
            Precis som Jeppe Johnsson har redogjort för behandlar vi betänkandet
            Från anstalt till frihet, där regeringen lägger fram förslag som
            ska leda till en förbättrad frigivningssituation. Arbetet med
            att förbereda frigivningen ska intensifieras och struktureras,
            och den intagne ska under vissa förutsättningar kunna avtjäna
            sista tiden av straffet med intensivövervakning med elektronisk
            fotboja. Det är ett förslag som också vi kristdemokrater har drivit
            under några år.
          </note>
          <note>
            Regeringen föreslår nu en försöksverksamhet som ska pågå i tre
            år. Vi välkomnar förslaget och övriga intentioner från regeringen
            att vidta åtgärder för att förhindra återfall i brott. Därmed
            vill vi också betona att arbetet med frigivningsprocessen kräver
            mycket mer än enbart en fotboja under ett par månader i slutet
            av ett straff. Detta är väldigt viktigt att poängtera.
          </note>
          <note>
            Undersökningar med fokus på internernas bakgrund och sociala
            förhållanden visar inte helt oväntat att de intagna oftast har
            en omfattande problematisk bakgrund utöver den rent brottsliga.
          </note>
          <note>
            Många är återfallsförbrytare. Av de tillfrågade internerna avtjänade
            bara var tredje sitt första straff.
          </note>
          <note>
            De övriga hade tidigare fängelsestraff eller erfarenhet av frivård
            bakom sig. Bland de nyintagna i fängelse under 1990-1996 hade
            ca 45 % avtjänat fängelsestraff någon gång tidigare inom en tidsperiod
            på fem år före aktuell verkställighets början. År 1997 var den
            siffran 55 %.
          </note>
          <note>
            Brottsförebyggande rådet har också på regeringens uppdrag gjort
            en kartläggning av frigivningssituationen. Enligt rapporten är
            nästan hälften av de frigivna utan egen bostad och arbete. Att
            sådana här förhållanden är direkt riskfyllda för dem som friges
            med tanke på tidigare bakgrund och kontaktnät tror jag inte är
            svårt för någon enda av oss att förstå.
          </note>
          <note>
            Kristdemokraterna anser att det är viktigt att de dömda i alla
            avseenden förbereds och tränas inför sin kommande frigivning.
            De påverkansprogram som påbörjas på anstalt bör fortsätta och
            avslutas först då den enskilda individen i samråd med sina kontaktpersoner
            anses ha funnit sig till rätta i sin nya miljö.
          </note>
          <note>
            Därför välkomnar vi regeringens förslag på det här området, som
            utgår från att målsättningen är att konkret hjälpa den intagne
            till ett fungerande liv i frihet - inte enbart att utreda och
            dokumentera rådande förhållanden.
          </note>
          <note>
            En förbättrad frigivningssituation är en central fråga i arbetet,
            särskilt för de långtidsdömda människorna. Övergången till ett
            normalt liv i frihet är en väldigt lång process som ska påbörjas
            tidigt och omfatta flera åtgärder. Elektronisk fotboja är bara
            en del mot slutet. Vi menar att det finns andra åtgärder som måste
            vidtas för att förhindra återfall i brott. Bl.a. är det förbättrade
            individuella handlingsplaner, som vi har tjatat om så många gånger
            och som Jeppe också berörde. Det är också narkotikafria anstalter,
            en fortsatt utveckling av innehållet av programverksamheten etc.
          </note>
          <note>
            Regeringen menar att den föreslagna försöksverksamheten med elektronisk
            kontroll inte ska innebära några kostnadsökningar för kriminalvården
            - och inte för berörda myndigheter i övrigt heller för den delen.
          </note>
          <note>
            Samtidigt säger man att när det ekonomiska tillskott som tillförs
            kriminalvården de närmaste åren fördelas, då ska bl.a. det intensifierade
            arbetssättet med frigivningsförberedelser prioriteras.
          </note>
          <note>
            Det här kommer enligt regeringen att innebära att eventuella
            kostnadsökningar tillgodoses inom ramen för kriminalvårdens interna
            budgetarbete. Det känner vi oss väldigt skeptiska till. Vi tror
            inte att regeringen har en riktig uppfattning av kriminalvårdens
            resursbehov. Vi menar att de åtgärder som nu införs i den här
            reformen kommer att kräva utökade resurser tillsammans med hela
            det här paketet som vi tycker är så viktigt för att förbereda
            dem som sitter inne för en verklighet utanför anstaltsmurarna.
          </note>
          <note>
            Tyvärr har vi inte sett någon vilja från regeringen, inte i vårpropositionen
            och inte heller i betänkandet, att lägga till pengar för de förbättringar
            och förändringar som man vill göra. Däremot skriver man att förslaget
            innebär att frigivningssituationen alltid ska utredas och planeras
            på ett strukturerat sätt i samarbete med berörda myndigheter,
            organisationer och enskilda. Det föreslås t.o.m. en lagreglering
            för att uppnå det målet.
          </note>
          <note>
            Då kan vi bara konstatera att regeringen på intet sätt har beräknat
            kostnaderna för den här reformen. I
          </note>
          <note>
            förslaget till beslut rörande denna reform finns det inga pengar
            anslagna, och inte heller i vårpropositionen. Vi kristdemokrater
            har avsatt 337 miljoner utöver regeringen till 2002 för att skapa
            förbättrade villkor inom kriminalvården. Då gäller det som jag
            ser det hela det förebyggande arbetet för att få en människa tillbaka
            till ett hederligt liv.
          </note>
          <note>
            Permissionen är det första steget ut i friheten, och tyvärr är
            det också det vanligaste sättet att rymma från ett fängelsestraff.
            Enligt en uppgift som jag läste för något år sedan är var tjugofemte
            fånge på rymmen, och av dessa har hälften varit borta i mer än
            sex månader. Endast ett fåtal interner genomför en direkt flykt
            från anstalt. Det sker alltså under permissionen.
          </note>
          <note>
            Det är oacceptabelt att rymningar ska kunna genomföras vid permissioner.
            Permissioner är ett nödvändigt steg i en frigivningsprocess, men
            mycket kan göras för att förhindra en avvikelse. Som ett led i
            arbetet med att förhindra rymningar vill vi kristdemokrater sträcka
            oss ett litet stycke längre än vad regeringen har gjort i det
            här betänkandet och införa en regel om att elektronisk fotboja
            ska användas också vid obevakade permissioner.
          </note>
          <note>
            Regeringen skriver i propositionen att en fotboja inte utgör
            något hinder mot att utföra brott. Därför skulle den inte ha någon
            effekt. Så säger man att de kontroll- och stödeffekter som skulle
            kunna uppnås med intensivövervakning i stället kan uppnås genom
            utökad användning av möjligheten att ställa villkor vid permissionen,
            t.ex. vistelseadress, anmälningsplikt hos polis, kriminalvårdsbesök
            och hembesök av kriminalvårdspersonal.
          </note>
          <note>
            Men vi vet ju att det här inte fungerar fullödigt i dag. Tyvärr
            gör det inte det. Det är därför vi har de här återkommande rymningarna.
            Dessutom är det så att om man skulle förbättra den här situationen
            skulle det också i sig kosta pengar. Man säger man att man i dagsläget
            är beredd att överväga en lagreglering. Jag är övertygad om att
            regeringen kommer att komma tillbaka ganska snart igen, precis
            som man har gjort i den övriga frågan, och inse att övervakning
            med fotboja under permissioner är något positivt.
          </note>
          <note>
            Däremot säger regeringen att den befintliga tekniken för intensivövervakning
            med elektronisk kontroll kan användas även för det nu aktuella
            ändamålet och att det finns en sådan överkapacitet att det i inledningsskedet
            inte ska behöva innebära några nyanskaffningar av teknisk utrustning.
            Då undrar jag bara:
          </note>
          <note>
            Varför skulle det inte gå att använda den här överkapaciteten,
            alltså att kanalisera den så att man använder den till permissionerna?
            Då skulle det inte bli någon kostnad, det som regeringen anger
            som ett skäl just för att permissionen inte ska få beröras med
            fotboja.
          </note>
          <note>
            Herr talman! Målsättningen med dagens förslag till beslut är
            att på sikt alla intagna som har behov av det ska kunna få någon
            form av strukturerad, successiv övergång från anstaltsliv till
            ett liv i frihet. Vi har i många år talat just om hur frigivningsprocessen
            ser ut. Vi tycker att det är viktigt och angeläget att det läggs
            ned resurser, arbete och tid, på att förbättra den här övergången.
            Där har vi t.ex. intensivövervakning med fotboja som ett förslag
            som vi tycker att det är bra att regeringen har kommit till insikt
            om.
          </note>
          <note>
            Men vi undrar också: Varför skulle det inte vara möjligt att
            även genomföra det vid permissioner? Vi tror att den frågan kommer
            att lyftas fram så småningom.
          </note>
          <note type="speaker">
            Anf. 126 JEPPE JOHNSSON (m) replik:
          </note>
          <note>
            Herr talman! Jag håller med Ragnwi i mycket av det hon säger,
            bl.a. att det är oerhört viktigt att det under den tid då man
            sitter på anstalt vidtas åtgärder, att man får igenom program,
            att det finns handlingsplaner. Vi är också noga med att vi vill
            ha det så narkotikafritt som det någonsin går på våra fängelser.
          </note>
          <note>
            Trots att Ragnwi konstaterar att det inte är så i dag har hon
            köpt det här paketet från regeringen. Det förstår jag inte riktigt.
            Det är ju så mycket mer som borde göras för att en person ska
            kunna gå från anstalt till frihet. Ragnwi har faktiskt köpt hela
            paketet, också det som innebär att man friges innan två tredjedelar.
          </note>
          <note>
            Ragnwi säger också att man ska kunna tillbringa sista delen av
            strafftiden med elektronisk fotboja.
          </note>
          <note>
            Men genom att säga ja till det här regeringsförslaget köper hon
            faktiskt hela paketet. Hon har inte reserverat sig eller uttryckt
            detta i ett särskilt yttrande. Hon talar också om att det borde
            tillföras mer pengar. Men i majoritetstexten konstaterar ju Ragnwi
            och alla andra som står bakom detta att den föreslagna reformen
            på sikt kommer att innebära vissa kostnadsbesparingar.
          </note>
          <note>
            Jag har en fråga till Ragnwi. Vi är inte oense om att det kanske
            kan vara bra att slussa ut någon med en fotboja. Men varför måste
            det ske inom de första två tredjedelarna? Varför kan det inte
            ske under den sista tredjedelen? Det här är faktiskt ett sätt
            att urholka straffsystemet.
          </note>
          <note type="speaker">
            Anf. 127 RAGNWI MARCELIND (kd) replik:
          </note>
          <note>
            Herr talman! Först skulle jag vilja informera Jeppe Johnsson
            om att det inte är vi som har köpt det här förslaget från regeringen,
            utan det är regeringen som har köpt ett förslag som kristdemokraterna
            har lagt fram under flera år och som vi tycker är angeläget för
            att återanpassa människor till friheten.
          </note>
          <note>
            Jeppe Johnsson sade tidigare att bra kriminalvård måste innebära
            att den dömde kan komma tillbaka.
          </note>
          <note>
            Det är precis det som vi kristdemokrater tycker är så angeläget,
            att kriminalvården under hela tiden är så innehållsrik att det
            finns en rimlig chans för människor att komma tillbaka. Och skulle
            man då genom elektronisk fotboja ha möjlighet att under två månader
            av den tid som Jeppe Johnsson kallade tvåtredjedelstiden komma
            ut och anpassa sig bättre till omvärlden för att sedan kunna klara
            av frigivningssituationen, så tycker jag att det är väldigt bra,
            Jeppe
          </note>
          <note>
            Johnsson.
          </note>
          <note>
            Jag vet inte om vår syn på dem som sitter bakom murarna är olika.
            Jag ser människor, människor som har kommit snett och som har
            misslyckats men som har rätt att få en chans på nytt.
          </note>
          <note>
            Jag skulle till sist vilja ställa en fråga till Jeppe
          </note>
          <note>
            Johnsson. När Jeppe Johnsson nu säger att fotboja har visat sig
            fungera effektivt och säkert och argumenterar för det när det
            gäller permissioner, varför skulle det då inte kunna vara samma
            effektivitet och samma säkerhet två månader före frigivning?
          </note>
          <note type="speaker">
            Anf. 128 JEPPE JOHNSSON (m) replik:
          </note>
          <note>
            Herr talman! Jag replikerar då med frågan: Varför skulle det
            inte kunna visa sig vara lika effektivt med två månader efter
            det att två tredjedelar av straffet är avtjänat?
          </note>
          <note>
            Eftersom Ragnwi Marcelind argumenterar så mycket för att fängelsestraffet
            ska innehålla så mycket så måste det ju vara så långt att man
            kan tillgodogöra sig innehållet.
          </note>
          <note>
            Jag får också gratulera kristdemokraterna till framgången att
            regeringen har köpt detta paket. Jag förmodar att detta paket
            också innehåller att man ska korta av de första två tredjedelarna,
            eftersom Ragnwi
          </note>
          <note>
            Marcelind är så glad över att regeringen har köpt paketet.
          </note>
          <note type="speaker">
            Anf. 129 RAGNWI MARCELIND (kd) replik:
          </note>
          <note>
            Herr talman! Jeppe Johnsson vet ju att vi för inte alltför många
            år sedan hade halvtidsfrigivning, i dag har vi tvåtredjedelsfrigivning.
          </note>
          <note>
            När Jeppe Johnsson talar om att människor ska slippa ifrån sitt
            straff så verkar det som om det handlar om att människor sitter
            några ynnka månader bakom fängelsemurarna. Men det här handlar
            ju framför allt om människor som sitter i fängelse under väldigt
            lång tid och som har återanpassningssvårigheter. Om Jeppe Johnsson
            som jag hade varit ute och besökt olika kriminalvårdsanstalter,
            så skulle han ha mött dessa människor och insett vilken problematisk
            hållning som de har till världen utanför murarna. De är t.o.m.
            rädda. Och det behövs enormt mycket för att slussa ut dessa människor.
            Det räcker inte att ställa dem utanför murarna med en kasse i
            handen och säga: Lycka till, vi möts kanske igen om några dagar.
          </note>
          <note>
            Alla vet nämligen att dessa människor utan arbete, utan kontaktnät,
            utan lägenhet och utan pengar är tillbaka bakom murarna inom bara
            några dagar. Och det om någonting är väl ett resursslöseri för
            samhället, Jeppe Johnsson?
          </note>
          <note>
            Jag tror att vi egentligen är överens om att människor behöver
            rehabilitering och att de behöver det under lång tid. Men de behöver
            också under en ganska lång tid återanpassas tillbaka in i samhället,
            särskilt med tanke på att straffskalan i dag är sådan att människor
            sitter allt längre tid bakom våra murar, 15-
          </note>
          <note>
            20 år. Då är dessa människor inte så väldigt modiga när de placeras
            utanför murarna. Och då kan denna lilla fotlänk vara ett led i
            att dessa människor får en chans att känna hur det är utanför
            fängelset innan de kastas ut på allvar.
          </note>
          <note type="speaker">
            Anf. 130 YILMAZ KERIMO (s):
          </note>
          <note>
            Herr talman! Vi diskuterar i dag justitieutskottets betänkande
            21 om ett liv från anstalt till frihet. I detta betänkande behandlar
            utskottet ett regeringsförslag som syftar till att förbättra frigivningsförberedelserna
            för fängelsedömda och därigenom minska risken för återfall i brott.
            Bl.a. föreslår vi en treårig försöksverksamhet med intensifierade
            och mer strukturerade frigivningsförberedelser. Inom ramen för
            denna ska intagna som avtjänar fängelsestraff om längst två år
            kunna ges möjlighet att avtjäna den sista tiden före den villkorliga
            frigivningen genom intensivövervakning med elektronisk kontroll.
          </note>
          <note>
            Moderaterna vill avslå förslaget om försöksverksamheten som ska
            ge fängelsedömda som avtjänar långa straff möjlighet att avtjäna
            den sista tiden före frigivningen utanför fängelset genom intensivövervakning
            med elektronisk kontroll.
          </note>
          <note>
            Herr talman! Den svenska välfärdsmodellen vilar på grunden att
            alla medborgare omfattas av den generella välfärden, en välfärd
            som alla får del av efter behov och inte efter plånbokens tjocklek.
            Med välfärd menar vi främst bra vård, skola och omsorg, ett rikt
            föreningsliv och trygghet - trygghet att kunna röra sig fritt
            i samhället och att inte behöva känna oro för att utsättas för
            brott och våld.
          </note>
          <note>
            Målet för kriminalpolitiken är att minska brottsligheten och
            öka tryggheten. Traditionellt har kriminalpolitiken förknippats
            med hur straffsystemet ser ut och annat som staten gör när det
            gäller brottsligheten, dvs. i huvudsak insatser från polis, åklagarväsende,
            domstolar och kriminalvård.
          </note>
          <note>
            Mot bakgrund av vad vi nu vet om brottslighetens utveckling och
            orsaker är det enligt min mening självklart att dagens kriminalpolitik
            måste ha en betydligt bredare ansats. En modern kriminalpolitik
            ska bygga på en helhetssyn på brottsligheten. Det betyder att
            den första kriminalvårdspolitiska ansatsen är att arbeta för att
            brott ska förebyggas.
          </note>
          <note>
            När det gäller att komma till rätta med brottslighet och att
            bekämpa brott behövs mer än poliser och stränga straff. Det krävs
            ett samhälle för alla, med en politik som minskar avstånden mellan
            människor.
          </note>
          <note>
            Skolpolitiken, familjepolitiken och socialpolitiken är viktiga
            pusselbitar i det kriminalpolitiska arbetet. Det är faktiskt viktigare
            än straffsystemets utformning.
          </note>
          <note>
            En stor del av dem som avtjänar fängelsestraff återfaller i brott.
            Kriminalvården måste därför ta till vara alla möjligheter att
            förebygga återfall. Kriminalvårdens insatser ska redan från början
            vara sådana att intagna förbereds för ett icke-kriminellt liv.
            Alla tillfällen att utveckla intagnas kompetens vad gäller arbete
            och utbildning och förmåga till social anpassning ska tas till
            vara.
          </note>
          <note>
            En kriminalvård som är inriktad på att förebygga återfall i brott
            förutsätter bra och effektiva frigivningsförberedelser. Det är
            särskilt viktigt för långtidsdömda. Insatserna ska både ta fasta
            på träning och förberedelse för ett socialt liv på det personliga
            planet och social och ekonomisk etablering i samhället.
          </note>
          <note>
            För att frigivningsförberedelserna ska bli effektiva krävs det
            också att intagna under slutet av fängelsetiden får vistas i öppnare
            former och att samarbetet mellan kriminalvården och andra myndigheter
            utvecklas.
          </note>
          <note>
            Det amerikanska samhället är i det här sammanhanget avskräckande.
            I USA sitter över sju gånger så många människor i fängelse som
            i Sverige per capita räknat. Trots det löper amerikanen enligt
            statistiken fyra gånger så stor risk att bli ihjälslagen av sin
            medmänniska jämfört med svensken. Och i en rapport som Brottsförebyggande
            rådet presenterat över internationella jämförelser så hamnar USA
            i topp när det gäller risken att bli utsatt för grova brott.
          </note>
          <note>
            Följden har blivit att det finns amerikanska delstater som satsar
            mer pengar på fängelser än på utbildning. Det finns från den politiska
            högern en ständig övertro på den allena saliggörande effekten
            av straffskärpningar. Erfarenheten visar att det inte är så enkelt.
          </note>
          <note>
            Det anses väldigt opassande att låsa in ett barn som stulit pappas
            plånbok. Lika förlegat är det att låsa in brottslingar. Det är
            nämligen helt vansinnigt och absurt att tänka sig att någon ska
            kunna bli bättre eller anpassad till samhället genom att låsas
            in.
          </note>
          <note>
            Utskottsmajoriteten anser att fängelsedömda ska kunna få tillbringa
            den sista strafftiden i hemmet.
          </note>
          <note>
            Målet är att alla intagna på sikt ska kunna få en successiv övergång
            från anstaltsliv till ett liv i frihet.
          </note>
          <note>
            Praktiskt kommer övervakningen att gå till så att den dömde förbjuds
            att lämna sin bostad annat än för vissa bestämda ändamål och på
            särskilt angivna tider.
          </note>
          <note>
            Att utegångsförbudet efterlevs ska kontrolleras med elektroniska
            hjälpmedel och genom frivårdens hembesök.
          </note>
          <note>
            Syftet med detta är att de fängelsedömda ska få en chans att
            förbereda sig inför frigivningen under övervakning. På så sätt
            ska de kunna bygga upp sin tillvaro och samtidigt kunna få stöd
            och hjälp från frivården och berörda myndigheter.
          </note>
          <note>
            En kriminalvård som är inriktad på att förebygga återfall i brott
            förutsätter, som jag tidigare sade, bra och effektiva frigivningsförberedelser.
            Förslagen i det här betänkandet är ett viktigt steg i den riktningen.
            Vi vill att de som avtjänat ett straff ska vara rehabiliterade
            och att de ska kunna klara av ett icke-kriminellt liv.
          </note>
          <note>
            Herr talman! Jag yrkar bifall till utskottets förslag i betänkandet
            och avslag på samtliga reservationer.
          </note>
          <note type="speaker">
            Anf. 131 JEPPE JOHNSSON (m) replik:
          </note>
          <note>
            Herr talman! Yilmaz Kerimo säger att kriminalvården ska vara
            sådan att den intagne förbereds för ett liv i frihet. Vi har just
            firat första maj och det som sagts här hade varit lämpligt för
            ett plakat för Yilmaz att bära i tåget - så är ju inte fallet
            i dag. De besparingar som Yilmaz och hans parti under de senaste
            åren lagt på kriminalvården har gjort att det är precis tvärtom.
            Allting som förbereder för frihet har det dragits ned på, och
            nu kommer man med något drastiskt: Vi friger dem lite tidigare.
          </note>
          <note>
            Efter att ha hört Yilmaz här tala väl om den socialdemokratiska
            kriminalpolitiken måste jag för anständighetens skull fråga: Är
            Yilmaz nöjd med tilldelningen till kriminalvården i årets vårproposition?
          </note>
          <note>
            Vi som sitter i Kriminalvårdsstyrelsen - bl.a. jag och
          </note>
          <note>
            Yilmaz - har gjort bedömningen att kriminalvårdens anslag för
            år 2002 bör höjas med omkring 327 miljoner kronor; detta bara
            för att komma upp till den kvalitet som rådde 1998. Men i budgetpropositionen
            är faktiskt beskedet: Bedriv kriminalvård på kredit!
          </note>
          <note>
            Förra veckan var jag i kontakt med Kriminalvårdsstyrelsen. Beskedet
            i vårpropositionen gör att man på Kriminalvårdsstyrelsen redan
            påbörjat arbetet med att dra ned på planerad kompetensutveckling
            för personalen. Det gäller också den lilla programverksamhet som
            finns kvar.
          </note>
          <note>
            Herr talman! Yilmaz hade nog inte nämnda plakat men han borde
            ha haft det. Kan Yilmaz alltså verkligen ställa upp på den utveckling
            som kriminalvården är på väg mot? Yilmaz står ju bakom kravet
            från
          </note>
          <note>
            Kriminalvårdsstyrelsen när det gäller budgetäskandet.
          </note>
          <note type="speaker">
            Anf. 132 YILMAZ KERIMO (s) replik:
          </note>
          <note>
            Herr talman! Det är inget nytt att Jeppe Johnsson inte är nöjd
            med allt som görs från regeringens sida för kriminalvården.
          </note>
          <note>
            Jag vill återigen påminna Jeppe Johnsson om att vi förra gången,
            inte denna gång, hade gjort den största satsningen på rättsväsendet.
            Samtidigt måste man vara realistisk, för också andra frågor måste
            prioriteras. Jag är inte riktigt nöjd med det budgetutrymme för
            kriminalvården som vi nu har fått men det innebär för den skull
            inte att vi inte kan rationalisera och effektivisera, så jobbet
            går vidare för att rationalisera och effektivisera. Programverksamheten
            och frigivningsförberedelserna är prioriterade enligt direktiv
            som vi fått från regeringen och utskottet och ska genomföras.
          </note>
          <note type="speaker">
            Anf. 133 JEPPE JOHNSSON (m) replik:
          </note>
          <note>
            Herr talman! Av Yilmaz Kerimos anförande kan man nästan få för
            sig att det här med frigivning lite tidigare än efter två tredjedelar
            av anstaltstiden är något som ingår i den generella välfärden.
            I så fall, herr talman, har den generella välfärden fått ett nytt
            ansikte just i dag.
          </note>
          <note>
            Jobbet att gå vidare är alltså viktigt men det vore väl snarare
            bättre att göra ett avstamp och börja jobbet med att utbilda all
            den personal som behöver både grund- och vidareutbildning, med
            att upprätta programverksamheten och med att - om nu Yilmaz tror
            på § 34-placeringarna - först och främst se till att denna vård
            kan bedrivas inom den ram som redan finns.
          </note>
          <note>
            Nu vill Yilmaz att fångarna ska släppas ut innan två tredjedelar
            av anstaltstiden avtjänats. Syftet kan naturligtvis betecknas
            som gott, i alla fall ur den dömdes perspektiv. Men vad är det
            för mening med att döma till tre års fängelse om man ändå alltid
            ska friges efter ett år och åtta månader?
          </note>
          <note>
            Yilmaz har, som tidigare sagts, varit med om att tvinga kriminalvården
            att spara ganska kraftigt, inte minst när det gäller § 34-placeringarna,
            som också är ett sätt att slussa ut den dömde till ett liv utanför
            fängelset. Nu vill jag fråga - det här med fotboja är ju så bra:
            Anser Yilmaz att § 34-placeringar är en bra åtgärd för att förbereda
            för ett liv utanför anstalten?
          </note>
          <note type="speaker">
            Anf. 134 YILMAZ KERIMO (s) replik:
          </note>
          <note>
            Herr talman! Jag vill påminna Jeppe Johnsson om att det kan bli
            en senareläggning när det gäller tvåtredjedelsstraffet. Man friges
            inte helt, utan möjlighet till senareläggning finns. I fråga om
            7 § står det så här: "Bryter den dömde i väsentlig grad mot vad
            som gäller verkställigheten i anstalt, får tidpunkten för villkorlig
            frigivning senareläggas." Om Jeppe
          </note>
          <note>
            Johnsson kan läsa får han veta detta.
          </note>
          <note>
            Som Ragnwi Marcelind tidigare sade behöver även de människor
            som sitter inne få en annan chans.
          </note>
          <note>
            Oavsett om det gäller § 34-placeringar eller om det gäller dem
            som sitter lång tid i fängelse ska de ju någon gång komma ut.
          </note>
          <note>
            Vidare handlar det om maximalt fyra månader, inte mer. Efter
            det att en riskbedömning gjorts ska möjligheten finnas för dessa
            människor att vara ute i samhället för social anpassning och träning
            så att antalet återfall i brott blir så litet som möjligt.
          </note>
          <note type="speaker">
            Anf. 135 ALICE ÅSTRÖM (v):
          </note>
          <note>
            Herr talman! Jag vill börja med att yrka bifall till utskottets
            förslag i betänkandet.
          </note>
          <note>
            Vi har här ett viktigt steg för att kunna förbättra frigivningsförberedelserna.
            Undersökningar visar nämligen att frigivningsförberedelserna fungerar
            mycket dåligt och att det på många håll inte finns vare sig individuella
            planer eller ett aktivt samarbete med andra myndigheter.
          </note>
          <note>
            Detta är oerhört viktigt och det finns med också i det här betänkandet.
            När det gäller lagstiftningen tar man upp den intagnes bostads-
            och sysselsättningssituation samt att hans eller hennes behov
            av stöd- och behandlingsinsatser efter frigivningen ska utredas.
          </note>
          <note>
            Man ska se till att den intagne vid frigivningen i möjligaste
            mån har sin försörjning ordnad genom arbete eller på annat sätt
            och att han eller hon har tillgång till bostad. Om den intagne
            behöver undervisning, utbildning eller ekonomiskt, socialt eller
            medicinskt stöd efter frigivningen ska åtgärder vidtas så att
            dessa behov så långt som möjligt kan tillgodoses.
          </note>
          <note>
            Detta kan ses som ganska självklart just för att minska återfallsfrekvensen
            och det är oerhört viktigt att det här också sätts på pränt i
            lag, för det handlar även om hur tiden används inne i kriminalvården,
            hur man använder samtalen med sin kontaktperson och om det tryck
            som måste finnas också på andra myndigheter. Kriminalvården kan
            inte ordna bostäder, arbeten eller studier. I stället handlar
            det om att få in ett arbetssätt som innebär att man får ett kontaktnät
            med andra myndigheter som faktiskt tar ansvar för de här människorna
            så fort de kliver ut från fängelset.
          </note>
          <note>
            Därför är det oerhört viktigt att nu fastställa detta i lagstiftningen
            och att det görs väldigt tydligt för kriminalvården att det är
            så här man måste jobba. Det här innebär även en större förpliktelse
            för andra myndigheter och andra organisationer att också ta sitt
            ansvar. Det tror jag att vi alla egentligen är överens om.
          </note>
          <note>
            När vi sedan, herr talman, kommer in på frågan om elektronisk
            övervakning i samband med de sista eventuellt fyra månaderna efter
            tvåtredjedelsfrigivningen - eller hur det nu diskuteras - kan
            det i debatten låta som att det här kommer att vara något som
            alla långtidsdömda får; nu kortar vi straffen ytterligare och
            nu släpps de ut. Om det som vi här ska fatta beslut om står det
            så här i fråga om lagstiftningen:
          </note>
          <note>
            "Medgivande till sådan verkställighet får inte lämnas om det
            kan befaras att den intagne kommer att avvika, återfalla i brott
            eller missbruka alkohol, narkotika eller andra beroendeframkallande
            medel eller om särskilda skäl i övrigt talar mot verkställighet
            utanför anstalt."
          </note>
          <note>
            Detta, herr talman, är oerhört viktigt. Det är ju precis det
            här som har varit en brist. Det handlar alltså om halvtidsfrigivning
            eller tvåtredjedelsfrigivning. Även om det tidigare funnits möjligheter
            att så att säga stoppa upp här har det kanske inte funnits någon
            "morot" för att sköta sig, gå in på ett behandlingsprogram och
            söka en möjlighet att göra något med sitt liv.
          </note>
          <note>
            Kan de uppfylla allt detta så att man inte behöver befara att
            de kommer att avvika, återfalla i brott eller missbruk, är det
            ett oerhört bra sätt att ge den här människan en möjlighet att
            påbörja utslussningen i frihet efter ett långt fängelsestraff.
            Ändå har vi markeringen att du faktiskt inte har avtjänat ditt
            straff, utan det här är en möjlighet som du får för att du deltagit
            i ett arbete.
          </note>
          <note>
            Det är viktigt att säga att elektronisk övervakning inte innebär
            att man frisläpps, att man slipper straffet.
          </note>
          <note>
            Jag tycker att det är lite underligt att moderaterna här i debatten
            vill framhålla det som att de släpps fria, de slipper sitta av
            sitt straff, vi minskar straffen ytterligare. Det var faktiskt
            en moderat justitieminister som drev igenom frågan om en elektronisk
            fotboja, att vi skulle använda det som straff när det gäller kortare
            strafftider. Man har sagt att det är mycket effektivt, ett alternativ
            till fängelsestraff, att det är lika ingripande som fängelsestraffet.
            Det här har man från moderat håll varit stolt över att ha varit
            med och infört. Då finner jag det lite underligt att moderaterna
            här säger att inför man det här i ett utslussningsskede för långtidsdömda
            innebär det att vi släpper dem fria.
          </note>
          <note>
            Nej, tvärtom, vi inför nu ett sätt att ge långtidsdömda en morot
            att arbeta med sig själv, att aktivt ta del i sin förändringsprocess,
            att få en möjlighet att komma ut och känna på det här under kontrollerade
            former och få möjlighet att utvecklas.
          </note>
          <note>
            Dessutom, herr talman, tydliggör vi nu att kriminalvården, när
            de arbetar med den dömde, inte enbart ska arbeta med det som ska
            hända inom anstalten, utan att det är mycket viktigt att ha en
            planering för att se vad som händer tiden efteråt. Det är det
            som vi vet är den allra mest kritiska för alla dömda.
          </note>
          <note>
            Det är en sak, herr talman, som inte har varit uppe när vi har
            diskuterat frigivning och behandling. Jag vet att det nästan tenderar
            att bli en budgetdebatt men den kommer vi att ha här i kammaren,
            så det kommer vi att återkomma till.
          </note>
          <note>
            Det handlar också om en förändring av anstalterna när man börjar
            gå in på självhushållning. Det är en av de viktiga sakerna när
            det gäller att återanpassas, att man inte bara ska gå igenom missbruksprogram
            eller brottsbrytningsprogram utan att man också får möjlighet
            att leva och utveckla en självhushållning. Väldigt många av dessa
            har inga kunskaper om hur man lagar mat, handlar, städar. Det
            är en förutsättning för att de ska kunna klara sig ute. Jag är
            oerhört glad när jag ser att kriminalvården nu börjar utvecklas
            för att ge den här grundläggande möjligheten för människorna i
            en anstalt.
          </note>
          <note>
            Med detta, herr talman, yrkar jag åter bifall till utskottets
            förslag.
          </note>
          <note type="speaker">
            Anf. 136 RAGNWI MARCELIND (kd) replik:
          </note>
          <note>
            Herr talman! Alice Åström och jag delar väldigt mycket av uppfattningarna
            om kriminalvården. Jag tycker att det är väldigt intressant att
            höra hur Alice
          </note>
          <note>
            Åström lyfter fram den här frågan, som vi kristdemokrater har
            drivit gång på gång och som vi tycker har varit så angelägen -
            programverksamheten, att vi ska ha motivationsavdelningar.
          </note>
          <note>
            Då har jag en liten fråga, trots att Alice Åström nu säger att
            detta inte är någon budgetdebatt. Man ställer sig ändå frågande
            när hon så klart tydliggör behovet inom kriminalvården i dag att
            få till en fungerande verksamhet, och samtidigt har det inte avsatts
            några resurser. Det går inte ihop för mig. Dessutom vet vi alla
            som sitter i utskottet att kriminalvården hade det oerhört kämpigt
            förra året med stort underskott. Av de 260 miljoner som den då
            fick försvann 190 genast i ett svart hål. Nu har man ansökt om
            att få 327 miljoner. Det anser man vara det behov man har, och
            man har alltså inte fått några pengar i vårpropositionen. Jag
            skulle vilja höra: Vad har Alice Åström för tilltro till att allt
            detta ska kunna genomföras utan pengar?
          </note>
          <note type="speaker">
            Anf. 137 ALICE ÅSTRÖM (v) replik:
          </note>
          <note>
            Herr talman! Vi i Vänsterpartiet är mycket väl medvetna om de
            behov som finns inom kriminalvården, om att man har haft underskott
            och att de pengar som den fick förra året inte räckte så långt.
            Jag hade gärna sett att det skulle ha varit mer pengar. Det tror
            jag att vi är många som skulle vilja se på många områden där det
            finns väldigt stora behov. Men jag tror ändå att det finns möjligheter
            att genomföra detta.
          </note>
          <note>
            Den elektroniska övervakningen kommer att vara möjlig att genomföra
            utan några stora kostnader. Det blir en kostnadsförändring också
            på anstaltsplatserna i och med den. Det tror jag att man klarar
            av.
          </note>
          <note>
            Jag tror också att man kan strukturera och tydliggöra frigivningsförberedelserna,
            som även tidigare har varit ett krav. Man har sett att strukturerna
            på det arbete som kontaktpersonerna genomför och kontaktnätet
            med myndigheterna runtomkring har fungerat väldigt dåligt. Det
            är där man måste sätta in krafterna.
          </note>
          <note>
            Jag är helt övertygad om att det säkert kommer att behövas mer
            pengar, men jag tror att det här är saker som det är viktigt att
            prioritera. Jag tror att det finns möjlighet att genomföra detta
            samarbete utan att det behövs mer resurser. Det handlar också
            om hur man använder tiden.
          </note>
          <note type="speaker">
            Anf. 138 RAGNWI MARCELIND (kd) replik:
          </note>
          <note>
            Herr talman! Det här är ett retoriskt sätt som Alice
          </note>
          <note>
            Åström har använt i många debatter. När det handlade om mer pengar
            till polisen sade hon att det är möjligt att det kommer att behövas
            mer pengar framöver, men man kan också effektivisera, det är inte
            bara pengar som behövs. Jag tror att Alice Åström innerst inne
            är väl medveten om att kriminalvården just behöver pengar.
          </note>
          <note>
            Hon säger att det blir en kostnadsförändring, att det inte blir
            några kostnader med fotbojan. Det kan kanske tänkas att de eventuella
            två månaderna skulle innebära att man sparar lite pengar från
            anstaltsvistelsen, men fotbojan är i sig ingen bra lösning, utan
            det handlar om hela paketet. Det hävdar jag kostar pengar. Där
            har vi avsatt 337 miljoner som jag tror är livsnödvändiga för
            att vi ska kunna ha alla de delar som tillsammans utgör det fungerande
            paketet för en bra frigivningsprocess.
          </note>
          <note type="speaker">
            Anf. 139 ALICE ÅSTRÖM (v) replik:
          </note>
          <note>
            Herr talman! Jag är väl medveten om vilka behov man har inom
            kriminalvården och vilken önskan man hade om mer medel. Jag sitter
            själv i kriminalvårdens styrelse och tillhör dem som har skrivit
            under på själva anslagsäskandena. När man ser hur fördelningen
            är och ser att den inte fungerar vägrar jag att säga:
          </note>
          <note>
            Nej, vi kan inte förbättra frigivningsförberedelserna, vi kan
            inte få ett bättre samarbete mellan myndigheterna, vi kan inte
            se till att arbetsförmedlingen faktiskt tar ett större ansvar
            - de är inte speciellt glada för att ha med de här personerna
            att göra - vi kan inte diskutera med socialtjänsten att det är
            deras skyldighet att faktiskt ta det här ansvaret, att se till
            att de inte är bostadslösa. Vi måste kunna ställa krav, och jag
            är helt övertygad om att finge vi de resurser som kriminalvården
            också hade önskat hade man kunnat utveckla detta mycket mer. Det
            är sorgligt att man inte har kunnat prioritera på alla håll och
            kanter, utan nu har det varit helheten som gällt.
          </note>
          <note>
            För oss i Vänsterpartiet var det otroligt viktigt att polisen,
            när det var en krisartad situation, fick den högsta prioriteten,
            även om jag ser att det finns andra områden som skulle vilja ha
            medel. Men vi får inte ge upp och säga att man inte kan jobba
            med frigivningsförberedelserna om det nu inte kommer mer medel,
            vilket det inte gjorde den här gången. Detta arbete måste börja
            nu!
          </note>
          <note type="speaker">
            Anf. 140 KIA ANDREASSON (mp):
          </note>
          <note>
            Herr talman! Jag och Miljöpartiet yrkar bifall till detta förslag.
            Det gäller en treårig försöksverksamhet.
          </note>
          <note>
            Det lät på Jeppe Johnsson som att det är någonting helt annat.
          </note>
          <note>
            Det här förslaget diskuterades redan i 1993 års
          </note>
          <note>
            Straffsystemkommitté där vi sökte alternativ till fängelse och
            där detta förslag redan togs fram. Men vi ville avvakta och utvärdera
            just hur elbojan fungerade. Nu har vi sett att den fungerar väldigt
            bra på korta fängelsestraff, och därför kan vi gå vidare.
          </note>
          <note>
            Jag skulle vilja säga till Kristdemokraterna att man får ta steg
            för steg när man talar om permissioner. Det är en helt annan problemställning.
            De som är intagna på anstalt ska få känna på att klara sig i ett
            liv i frihet. När vi har fått information om hur permissionerna
            ändå fungerar ser vi att det i stora drag är väldigt få som avviker.
            Jag tror inte att detta är ett prioriterat område när det gäller
            att ha elboja.
          </note>
          <note>
            För att återgå till moderaterna: De är mot det här förslaget.
            Alla andra partier vill att det här ska finnas och att försöksverksamheten
            ska prövas.
          </note>
          <note>
            Jag tror att de gör ett grundläggande tankefel. Elbojan är likvärdigt
            med fängelse. Det är inte något liv i frihet. Det tycker jag att
            Alice Åström åskådliggjorde bra i sitt tal. Det är inte vad det
            är fråga om.
          </note>
          <note>
            Jeppe Johnsson utbrister: Släpp fångarna loss. Det är inte så.
            Det är bara det att straffet blir mer individuellt inriktat. Elbojan
            är ett fängelsestraff. Det är intensivövervakning. Den är strukturerad,
            och det finns krav.
          </note>
          <note>
            Just länken mellan sluten anstalt och ett liv i frihet är den
            anpassning som ska göras. Det är så värdefullt för dem som förhoppningsvis
            ska leva resten av sitt liv i frihet.
          </note>
          <note>
            Vi återkommer när vi får se hur utvärderingen har blivit. Jag
            vill poängtera att det inte är något som urholkas i framtiden,
            tvärtom. Man kan dömas till en till fyra månader. Moderaterna
            tar därför till väldiga överord här.
          </note>
          <note>
            Herr talman! Det var allt.
          </note>
          <note type="speaker">
            Anf. 141 JEPPE JOHNSSON (m):
          </note>
          <note>
            Herr talman! Jag skulle vilja göra ett klarläggande. Det verkar
            på dem som talat efter mitt anförande att jag aldrig skulle kunna
            tänka mig att ha en frigivning med elektronisk boja. Så är inte
            fallet. Det vet de som lyssnade på mitt anförande.
          </note>
          <note>
            Det är helt enkelt så att vi moderater anser att den åtgärden
            i så fall ska ligga i den sista tredjedelen av straffet. I dag
            har man i stort sett obligatorisk frigivning oavsett hur man har
            skött sig i fängelset.
          </note>
          <note>
            Jag kan repetera lite grann. Någon talare sade här att om de
            intagna inte sköter sig kan de få tidstillägg.
          </note>
          <note>
            Det är lite svårt att läsa ut exakt ur statistiken. Men faktum
            är att maximalt 10 % av dem som sitter inne får tidstillägg, och
            det tidstillägget är i snitt högst tio dagar.
          </note>
          <note>
            Det finns icke speciellt många morötter i dag för att sköta sig.
            Det tror jag är oerhört viktigt. Under de första två tredjedelarna
            av straffet har man i dag på våra fängelser inte resurser att
            ge de intagna den vård, den behandling och det motivationsarbete
            som jag är övertygad om att Kia Andreasson och mina kolleger i
            justitieutskottet tycker hade varit bra och riktigt.
          </note>
          <note>
            Det är därför fel att ytterligare tumma på de två tredjedelarna.
            Men för vår del har vi ingenting emot att man slussar ut människor
            som har skött sig under den sista tredjedelen. Det skulle vara
            en alldeles ypperlig morot att få avsluta den sista tredjedelen
            med en liten del med elektronisk övervakning.
          </note>
          <note>
            Vad vi vänder oss mot är att man nu går in och tummar på tvåtredjedelen
            och gör en förändring av denna. Gärna en utslussning, och gärna
            bra programverksamhet, motivationsprogram, drogprogram, m.m.
          </note>
          <note>
            Men det ska vara utslussning med boja under den sista tredjedelen
            och inte som i dag i stor sett obligatorisk frigivning hur den
            intagne än har skött sig.
          </note>
          <note type="speaker">
            Anf. 142 KIA ANDREASSON (mp):
          </note>
          <note>
            Herr talman! Det är precis det tankefel, eller fel i analysen
            av vad elboja innebär, som jag menar att
          </note>
          <note>
            Jeppe Johnsson gör. Det är ingen frigivning, utan det är en annan
            form av fängelse. Det står ett likamedstecken mellan elboja och
            fängelse. Det är bara en annan form.
          </note>
          <note>
            Det har tydligt klargjorts i andra betänkanden. Det är inte några
            som slussas ut, utan fängelsetiden förlängs i en annan form med
            elbojan.
          </note>
          <note>
            Jag skulle också vilja säga något om resurser, eftersom den frågan
            återkommer hela tiden. Självklart måste frivården nu få ökade
            resurser. Frivården får alltfler uppgifter. Det är den som ska
            ta hand om det.
          </note>
          <note>
            Det fordrar resurser i form av personal och utbildning.
          </note>
          <note>
            Jag förutsätter att man då viktar över medel från kriminalvården.
            Det är helt rätt att vi kan ge mer resurser till frivården. Den
            behöver utvecklas ännu mer. Men det gäller hela tiden att prioritera
            och göra avvägningar. Vi får se till hösten vad vi kan åstadkomma.
          </note>
          <note>
            Men det grundläggande felet i Jeppe Johnssons resonemang är synen
            att elboja inte är fängelsestraff.
          </note>
          <note>
            Vi har speciellt i Straffsystemkommittén varit överens om att
            det är ett fängelsestraff.
          </note>
          <note type="speaker">
            Anf. 143 JEPPE JOHNSSON (m):
          </note>
          <note>
            Herr talman! Elboja är inte fängelsestraff. Det är en begränsning
            av friheten.
          </note>
          <note>
            Kia Andreasson säger här att fängelsestraffet förlängs med den
            här typen av elboja. Det måste vara en matematisk felsägning.
            Så länge elbojan används inom de första två tredjedelarna av straffet
            förlängs inte straffet. Straffet är möjligtvis lika långt med
            elbojan, men det förlängs inte.
          </note>
          <note>
            Från min och vår sida är vår huvuduppfattning att hela straffet
            ska avtjänas, Kia Andreasson. Men de som sköter sig ska ha den
            moroten att de kan bli frigivna redan efter två tredjedelar. Det
            är skillnaden.
          </note>
          <note>
            Vi är inte emot en frigivning med elboja. Men i så fall ska de
            som har skött sig riktigt bra under den sista tredjedelen få göra
            några månader med elboja innan de slutgiltligen blir fria. Det
            är skillnaden.
          </note>
          <note type="speaker">
            Anf. 144 KIA ANDREASSON (mp):
          </note>
          <note>
            Herr talman! Det är rätt. Jag menar naturligtvis att straffet
            blir lika långt.
          </note>
          <note>
            Vi tror att innehållet i fängelsevistelsen med boja blir mycket
            mer effektiv än vad den kan bli under anstaltstiden. Det ställer
            högre krav på den enskilde att sköta sig.
          </note>
          <note>
            Det är inte en vistelse i frihet, utan den är väldigt strukturerad
            från arbetsplats till hemmet. Om den intagne ska medverka i en
            kurs är det väldigt reglerat.
          </note>
          <note>
            Det är inte något liv i frihet. Det vet också Jeppe
          </note>
          <note>
            Johnsson.
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 9 maj.)
          </note>
          <note>
            7 § Bordläggning
          </note>
          <note>
            Anmäldes och bordlades
          </note>
          <note>
            Motioner med anledning av prop. 2000/01:119 Europa i omvandling
            - Sveriges utvecklingssamarbete med
          </note>
          <note>
            Central- och Östeuropa
          </note>
          <note>
            2000/01:U17 av Göran Lennmarker m.fl. (m)
          </note>
          <note>
            2000/01:U18 av Karl-Göran Biörsmark och Elver
          </note>
          <note>
            Jonsson (fp)
          </note>
          <note>
            2000/01:U19 av Jan Erik Ågren m.fl. (kd)
          </note>
          <note>
            med anledning av prop. 2000/01:121 Vissa frågor inför den allmänna
            fastighetstaxeringen år 2003, m.m.
          </note>
          <note>
            2000/01:Sk33 av Carl Fredrik Graf m.fl. (m)
          </note>
          <note>
            2000/01:Sk34 av Carl-Erik Skårman (m)
          </note>
          <note>
            2000/01:Sk35 av Staffan Werme och Yvonne Ångström (fp)
          </note>
          <note>
            2000/01:Sk36 av Mats Odell m.fl. (kd)
          </note>
          <note>
            2000/01:Sk37 av Rolf Kenneryd m.fl. (c)
          </note>
          <note>
            8 § Anmälan om frågor för skriftliga svar
          </note>
          <note>
            Anmäldes att följande frågor för skriftliga svar framställts
          </note>
          <note>
            den 3 maj
          </note>
          <note>
            2000/01:1146 av Ulla Hoffmann (v) till justitieminister Thomas
            Bodström
          </note>
          <note>
            Trossamfund som vigselförrättare
          </note>
          <note>
            2000/01:1147 av Eva Flyborg (fp) till justitieminister
          </note>
          <note>
            Thomas Bodström
          </note>
          <note>
            Förfarandet vid felaktiga körkortsindragningar
          </note>
          <note>
            2000/01:1148 av Per Landgren (kd) till näringsminister Björn
            Rosengren
          </note>
          <note>
            Hastighetstävlingar på svenska vägar
          </note>
          <note>
            2000/01:1149 av Willy Söderdahl (v) till statsrådet
          </note>
          <note>
            Ingegerd Wärnersson
          </note>
          <note>
            Etablering av friskolor
          </note>
          <note>
            2000/01:1150 av Lars Björkman (m) till statsrådet
          </note>
          <note>
            Ingegerd Wärnersson
          </note>
          <note>
            Stressen i skolan
          </note>
          <note>
            2000/01:1151 av Cristina Husmark Pehrsson (m) till socialministern
          </note>
          <note>
            Viktig telefonrådgivning
          </note>
          <note>
            Frågorna redovisas i bilaga som fogas till riksdagens snabbprotokoll
            tisdagen den 8 maj.
          </note>
          <note>
            9 § Anmälan om skriftliga svar på frågor
          </note>
          <note>
            Anmäldes att skriftliga svar på följande frågor inkommit
          </note>
          <note>
            den 3 maj
          </note>
          <note>
            2000/01:1085 av Roy Hansson (m) till statsminister
          </note>
          <note>
            Göran Persson
          </note>
          <note>
            Finansieringen av EU-konferenser
          </note>
          <note>
            2000/01:1088 av Birgitta Sellén (c) till statsrådet
          </note>
          <note>
            Maj-Inger Klingvall
          </note>
          <note>
            Sidas framtid i Ådalen
          </note>
          <note>
            2000/01:1089 av Ingemar Vänerlöv (kd) till näringsminister Björn
            Rosengren
          </note>
          <note>
            Vänersjöfarten
          </note>
          <note>
            2000/01:1092 av Ulla Wester (s) till jordbruksminister Margareta
            Winberg
          </note>
          <note>
            Tomatodlingen
          </note>
          <note>
            2000/01:1104 av Harald Nordlund (fp) till jordbruksminister Margareta
            Winberg
          </note>
          <note>
            Kostnaderna för livsmedelskontrollen
          </note>
          <note>
            2000/01:1110 av Carina Hägg (s) till jordbruksminister Margareta
            Winberg
          </note>
          <note>
            Behovet av hästgårdar
          </note>
          <note>
            2000/01:1115 av Ingegerd Saarinen (mp) till näringsminister Björn
            Rosengren
          </note>
          <note>
            Tillämpningen i Sverige av de minimis-regeln
          </note>
          <note>
            2000/01:1120 av Jeppe Johnsson (m) till jordbruksminister Margareta
            Winberg
          </note>
          <note>
            Ställa till svars för BSE
          </note>
          <note>
            Svaren redovisas i bilaga som fogas till riksdagens snabbprotokoll
            tisdagen den 8 maj.
          </note>
          <note>
            10 § Kammaren åtskildes kl. 16.47.
          </note>
          <note>
            Förhandlingarna leddes av förste vice talmannen från sammanträdets
            början till ajourneringen kl. 13.52, av talmannen därefter t.o.m.
            6 § anf. 124 (delvis) och av förste vice talmannen därefter till
            sammanträdets slut.
          </note>
        </div>
      </body>
    </text>
  </TEI>
</teiCorpus>
