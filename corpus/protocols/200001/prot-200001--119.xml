<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 200001</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 200001</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200001--119</head>
          <docDate when="2001-06-01">2001-06-01</docDate>
        </div>
      </front>
      <body>
        <div>
          <note>
            Det justerade protokollet beräknas utkomma om 3 veckor
          </note>
          <note>
            Protokoll
          </note>
          <note>
            2000/01:119
          </note>
          <note>
            --------------------------------------------------------------------------------
          </note>
          <note>
            1 § Anmälan om inkomna faktapromemorior om förslag från Europeiska
            kommissionen, m.m.
          </note>
          <note>
            Förste vice talmannen anmälde att följande faktapromemorior från
            Europeiska kommissionen inkommit och överlämnats till utskott:
          </note>
          <note>
            2000/01:148 Rådsbeslut om associering av utomeuropeiska länder
            och territorier (ULT) till Europeiska gemenskapen KOM (2000) 732
            och
          </note>
          <note>
            KOM (2001) 92 till utrikesutskottet
          </note>
          <note>
            2000/01:149 Initiativ till rambeslut om verkställighet i Europeiska
            unionen av beslut om frysning av tillgångar eller bevismaterial
            COPEN 1 (5126/01)
          </note>
          <note>
            COPEN 81 ADD 1 (13986/00) till justitieutskottet
          </note>
          <note>
            2 § En begränsad översyn av socialförsäkringsregisterlagen
          </note>
          <note>
            Föredrogs socialförsäkringsutskottets betänkande
          </note>
          <note>
            2000/01:SfU14
          </note>
          <note>
            En begränsad översyn av socialförsäkringsregisterlagen (prop.
            2000/01:69).
          </note>
          <note>
            Förste vice talmannen konstaterade att ingen talare var anmäld.
          </note>
          <note>
            (Beslut fattades under 8 §.)
          </note>
          <note>
            3 § Sjukersättning och aktivitetsersättning i stället för förtidspension
          </note>
          <note>
            Föredrogs socialförsäkringsutskottets betänkande
          </note>
          <note>
            2000/01:SfU15
          </note>
          <note>
            Sjukersättning och aktivitetsersättning i stället för förtidspension
            (prop. 2000/01:96).
          </note>
          <note type="speaker">
            Anf. 1 MARGIT GENNSER (m):
          </note>
          <note>
            Herr talman! I dag behandlas regeringens förslag om sjuk- och
            aktivitetsersättning, som ska ersätta de tidigare reglerna om
            förtidspension och sjukbidrag.
          </note>
          <note>
            Det är ett stort framsteg att människor som drabbas av långvarig
            sjukdom och av så svåra funktionshinder att de med nuvarande medicinsk
            teknik inte kan vinna full hälsa erhåller sin grund- och inkomsttrygghet
            från sjukförsäkringssystemet. Den som är långvarigt sjuk kan med
            de snabba medicinska framsteg som sker i dag, och som kommer att
            ske ännu mer i morgon, få tillbaka sin hälsa delvis eller helt.
            Vi får i alla fall hoppas det. Att som vi gjort förtidspensionera
            unga människor med svåra funktionshinder i
          </note>
          <note>
            16-årsåldern är olyckligt. Propositionen visar på en ny väg:
            vårdbidrag till 19 år och sedan aktivitetsersättning, vilket kan
            betyda både studier och andra aktiviteter som skapar större möjligheter
            att utvecklas och nå livstillfredsställelse i stället för passivitet.
          </note>
          <note>
            Sjukersättningen utgår antingen som en inkomstrelaterad ersättning
            för dem som haft inkomster eller som ett grundskydd i form av
            garantiersättning.
          </note>
          <note>
            Sjuk- och aktivitetsersättningen är åldersrelaterad på garantinivån
            fram till 30-årsåldern. Den utgår med
          </note>
          <note>
            2,10 prisbasbelopp för personer som inte fyllt 21 år.
          </note>
          <note>
            Garantiersättningen ökar sedan med 0,05 prisbasbelopp för varje
            tvåårsintervall upp till 30-årsåldern. I
          </note>
          <note>
            åldrarna 30-64 år ska garantiersättningen vara 2,40
          </note>
          <note>
            basbelopp. Att sjuk- och aktivitetsersättningen ger en inkomstutveckling
            skapar naturliga förhållanden även för dem som har haft otur och
            blivit svårt handikappade och som får sin inkomst från aktivitetsersättningen.
          </note>
          <note>
            Moderata samlingspartiet har tyckt att förslaget i stort sett
            är bra. Men någonting som är bra kan alltid göras bättre. Vi har
            vissa förslag till förbättringar i våra motioner. Ett av dessa
            förslag är tillgodosett av utskottet. Det är bra. Vi har sagt
            att de olika aktiviteterna inte ska trappas av för abrupt när
            en person närmar sig 30-årsåldern. Att ha en uppgift är viktigt.
          </note>
          <note>
            Det är bra att vi är eniga på denna punkt.
          </note>
          <note>
            När det gäller aktivitetsersättningen anser vi moderater vidare
            att den enskildes inflytande över val av aktiviteter bör vidgas.
            Det är viktigt med individuella lösningar. Längst på den vägen
            når man naturligtvis om man låter den enskilde själv få förfoga
            över de särskilda medel som erfordras för att kunna delta i de
            verksamheter han eller hon önskar. Vi vill således ge även funktionshindrade
            och svårt sjuka större valfrihet i enlighet med reservation 9.
          </note>
          <note>
            I reservation 1, till vilken jag yrkar bifall, påpekar vi att
            unga människor som varit funktionshindrade mycket tidigt måste
            få sina ekonomiska behov bedömda i ett sammanhang. De ska alltid
            ha tillräckliga medel för ett tillfredsställande liv. De ska aldrig
            behöva söka socialbidrag. Här kunde man tillämpa någon modell
            som liknar den vi har för pensionärer,
          </note>
          <note>
            SBTP-modellen. Jag tycker att det sättet att se på svårt funktionshindrades
            ekonomi borde kunna tilllämpas även här. Jag beklagar att vi inte
            nått full enighet i denna fråga. Det gör vi säkert i framtiden.
          </note>
          <note>
            I reservation 14 är vi moderater och utskottet inte eniga om
            motiveringen gällande förmånstaket i sjukförsäkringen. Den frågan
            kommer vi säkerligen tillbaka till många gånger. Vi moderater
            har dock redan nu klart och tydligt velat ange hur vi ser på förmånstaket
            och indexeringsmodeller och även på de frågor om indexering som
            i framtiden måste lösas vad gäller den här propositionen. Här
            har man ju skjutit upp det problemet på framtiden. Vi har bara
            velat uttala vad vi tycker i denna sak.
          </note>
          <note type="speaker">
            Anf. 2 KENNETH LANTZ (kd):
          </note>
          <note>
            Herr talman! Det nu aktuella betänkandet har flera positiva delar.
            Kristdemokraterna noterar med tillfredsställelse att de nya begrepp
            som lanseras också ska innefatta konkreta förbättringar för människor
            som drabbas av långvarig sjukdom. Inte minst tycker vi att det
            är viktigt för de som är yngre än 30 år att de får aktivitetsersättning,
            vilket innebär större trygghet för de som önskar fortsätta sina
            studier på grundskole- och gymnasienivå samt att systemet blir
            pensionsgrundande.
          </note>
          <note>
            Beräkningen av antagandepoäng blir framöver grundad på de tre
            bästa årens bruttoinkomst som tjänats in under en given ramtid
            på fem till åtta år.
          </note>
          <note>
            Det är bra, och det är även ett sunt försäkringstänkande. Det
            bör vara till fördel för samtliga parter.
          </note>
          <note>
            Vad som däremot inte är bra med den inkomstrelaterade sjukersättningen
            är att regeringen och utskottsmajoriteten envist fortsätter med
            att sjukersättning ska betalas ut till 75 %, 50 % och 25 %, i
            stället för fria procentsatser över 25-procentsnivån.
          </note>
          <note>
            Kristdemokraterna har i reservation 6 lyft fram denna punkt.
            Vi gör det efter att folk från såväl norr som söder i vårt land
            hört av sig med önskemål om att själva tillsammans med läkare
            och försäkringskassa få bestämma vilken nivå man ska kunna vara
            sjukskriven på. Vi har mötts av familjer där förslag på sjukskrivning
            skulle kunna anpassas till 60 %, motsvarande ungefär tre arbetsdagar.
            Det skulle vara praktiskt med tanke på resor till och från arbetet.
            Men efter flera försök är försäkringskassan fast bestämd att inte
            acceptera någon annan nivå än föreslagna
          </note>
          <note>
            50 % eller 75 %. Detta blir inte fulla dagar. Jag undrar därför
            vad det är som hindrar att man tillåter den sjukskrivne att erhålla
            ersättning på andra procentsatser än de fasta kvartsnivåerna.
          </note>
          <note>
            Utskottets motivering att det skulle åsamka försäkringskassan
            ett merarbete har jag ytterst svårt att förstå. Vari ligger skillnaden
            mellan att mata in 60 %
          </note>
          <note>
            i stället för 50 % i datasystemet? Det borde inte vålla några
            problem när vi nu långt om länge får ny datorutrustning till försäkringskassorna.
          </note>
          <note>
            Är det inte viktigare att vi ställer upp för individen? Har inte
            den enskilde tillräckligt att bry sig om vid sjukskrivning och
            sjukdom, utan att vi även ska lägga på denna börda att tvingas
            till arbetsresor och inte få fullfölja fulla arbetsdagar? Vari
            ligger känslan för den enskilde personen i utskottets ställningstagande?
          </note>
          <note>
            För tids vinnande, herr talman, yrkar jag bifall endast till
            reservation 6 under punkt 3 men står självklart bakom samtliga
            kristdemokratiska reservationer i detta betänkande.
          </note>
          <note>
            Utskottet skriver under punkt 6 Aktiviteter att för att aktiviteter
            ska ge goda resultat måste den enskilde vara motiverad att genomföra
            dessa. Det är enligt min mening en märklig formulering. Självklart
            ska man vara motiverad för att lyckas med det man företar sig,
            men finns det något bättre sätt att motivera människor än att
            låta medbestämmandet råda? Det förvånar mig att utskottet inte
            kan ge sitt erkännande av vad som anförs i reservationerna 9 och
            10, där det med all önskvärd tydlighet framgår att individen ska
            vara med i beslutet.
          </note>
          <note>
            Jag tvekar inte om att lyfta fram värdet av och förtroendet till
            att den enskilde personen blir motiverad genom ett aktivt deltagande
            i beslutet och därmed når fram till bästa resultat. Jag skulle
            vilja fråga Göte
          </note>
          <note>
            Wahlström: Var är förtroendet för individen? Varför kan man inte
            tillåta ett personligt engagemang i stället för att lista upp
            en massa uppgifter?
          </note>
          <note>
            Jag slutar här med tanke på tidsaspekten.
          </note>
          <note type="speaker">
            Anf. 3 BIRGITTA CARLSSON (c):
          </note>
          <note>
            Herr talman! Centerpartiet delar i stort förslagen i regeringens
            proposition Sjukersättning och aktivitetsersättning i stället
            för förtidspension. Vi välkomnar särskilt förslaget att ingen
            person under 30 års ålder ska förtidspensioneras.
          </note>
          <note>
            Det är viktigt att vi inte låser in personer i socialförsäkringssystem
            utan tar till vara de resurser som varje person har. Ett hållbart
            samhälle bygger på enskilda människors ansvarstagande och inneboende
            kraft.
          </note>
          <note>
            Välfärdssystemen i Sverige är väl utbyggda, men ändå finns det
            orättvisor i fördelningen av välfärden.
          </note>
          <note>
            Trygghetssystemens utformning bygger på att man har kvalificerat
            sig in i systemet.
          </note>
          <note>
            Principen om grundtrygghet bör gälla genomgående i trygghetssystemen.
            Det bör lika för alla människor finnas en garanterad lägsta ersättningsnivå.
            Utöver denna bör det finnas en inkomstrelaterad del, vars storlek
            är baserad på vars och ens inkomst. System som utgår från den
            enskildes anställningsförhållande leder till att grupper som inte
            lyckats ta sig in på arbetsmarknaden hamnar utanför den generella
            tryggheten. Ingen ska behöva kvalificera sig in i ett system med
            grundtrygghet.
          </note>
          <note>
            Centerpartiet anser att regeringens förslag har en för låg garantinivå.
            Vi anser att ersättningen ska ligga på en nivå som ger förutsättningar
            för den försäkrade att klara sig utan ytterligare försörjningsstöd.
          </note>
          <note>
            Herr talman! Centerpartiet har tidigare motionerat om att vi
            inte ska förtidspensionera någon under 30
          </note>
          <note>
            års ålder och ser därför med stor tillfredsställelse att regeringen
            nu kommer med förslag om att ingen ska pensioneras före 30. Det
            är bra att det i stället för passivt utbetalande av pension nu
            i stället kommer ett system med sjukersättning och aktivitetsersättning.
          </note>
          <note>
            Här vill vi poängtera att det är viktigt att den enskilde vid
            omprövning av aktivitetsersättning får ett värdigt bemötande och
            känner sig delaktig i processen.
          </note>
          <note>
            Försäkringskassans beslut om aktivitetsersättning måste fattas
            i nära samarbete med den enskilde, detta för att den enskilda
            människan ska ha möjlighet att ha makten över sitt eget liv och
            över de aktiviteter, den rehabilitering, hon ska delta i. Det
            är viktigt att det utarbetas individuella planer och att den enskilde
            har stor delaktighet vid upprättandet av dessa.
          </note>
          <note>
            Centerpartiet vill, som jag tidigare nämnt, att välfärden ska
            omfatta alla samhällsmedborgare och garantera grundläggande ekonomisk
            trygghet för alla.
          </note>
          <note>
            Regeringens förslag att en person ska vara försäkrad vid den
            tidpunkt då försäkringsfallet inträffar och senare för att ha
            rätt till sjukersättning eller aktivitetsersättning i form av
            garantiersättning är inte tillräckligt, då det utesluter grupper
            som kommer till Sverige med en nedsatt arbetsförmåga. Exempel
            på sådana grupper kan vara flyktingar från krigsdrabbade områden
            eller invandrade svenska medborgare.
          </note>
          <note>
            Vi vill att konsekvenserna av regeringens förslag för dessa grupper
            ska utredas ytterligare och att regeringen ska komma med förslag
            som inkluderar även dem i ersättningen.
          </note>
          <note>
            Herr talman! För att inte förlänga debatten i kammaren denna
            vackra dag hänvisar jag i övrigt till vår motion och mina reservationer
            i detta betänkande men yrkar bifall endast till reservation nr
            3.
          </note>
          <note type="speaker">
            Anf. 4 BO KÖNBERG (fp):
          </note>
          <note>
            Herr talman! Jag är förstås glad över yrkandet om bifall till
            vår reservation nr 3, men jag är inte riktigt säker på att det
            var så som Birgitta avsåg. Det får vi väl återkomma till.
          </note>
          <note>
            Vi diskuterar nu en stor och väsentlig del av våra socialförsäkringar,
            nämligen hur vi ska hantera ersättningen för människor som under
            längre perioder av medicinska skäl inte kan yrkesarbeta. Det förslag
            som vi i dag har att ta ställning till kan sägas vara ett utflöde
            av den stora ålderspensionsreformen, där ett av de tunga inslagen
            var att skilja ut ålderspensioneringen från det som vi brukar
            kalla förtidspensionering eller sjukpensionering.
          </note>
          <note>
            Man kan tänka sig två alternativ för att göra detta, antingen
            att införa en mera självständig ersättning för den gamla förtidspensioneringen
            eller att lägga samman den med sjukförsäkringen. Vi har för vår
            del under de år som har gått under samtalen om ålderspensionsreformen
            tyckt att väldigt mycket talar för att lägga ihop de korta och
            de långa sjukfallen med det som tidigare kallades förtidspensionering.
            Det förslag som nu föreligger innehåller en tung och väsentlig
            del som innebär att vi i vårt land inte längre ska förtidspensionera
            16-åringar. Man ska inte behöva starta vuxenlivet med en förtidspension
            eller sjukpension. I stället får vi nu en aktivitetsersättning
            upp till 30-årsåldern.
          </note>
          <note>
            Vi tycker från Folkpartiets sida att det är bra att man fullföljer
            uppdelningen av ålderspensionssystemet i det som tidigare kallades
            förtidspension. Vi tycker att det är synd att man inte gått hela
            vägen och mera lagt samman den med sjukförsäkringen. Vi tycker
            att det är utmärkt att man får en aktivitetsersättning i stället
            för den förtidspensionering som funnits mellan 16 och 30.
          </note>
          <note>
            Vi har i olika sammanhang föreslagit en större hantering av de
            svenska socialförsäkringarna. Vi har förespråkat att man borde
            se till att ha tre tydliga socialförsäkringar: för det första
            en pensionsförsäkring i form av det nya pensionssystemet, för
            det andra en sjukersättning både för korta och för långa sjukfall,
            som i värsta fall är en pensionering fram till ålderspensionen,
            och för det tredje en arbetslöshetsförsäkring som blir en allmän
            socialförsäkring som gäller alla i vårt land.
          </note>
          <note>
            Vi har tyckt att dessa socialförsäkringar i huvudsak borde finansieras
            med egenavgifter. Undantag härifrån skulle vara fördelningspolitiska
            inslag som ska betalas med allmänna skattemedel. Vi håller naturligtvis
            fast vid den träffade uppgörelsen om pensionsreformen med uppdelning
            i hälften egenavgift och hälften arbetsgivaravgift, men vi skulle
            gärna se en tydligare egenavgiftsmarkering än den som för närvarande
            finns.
          </note>
          <note>
            Vi har strukit under behovet av raka rör. Vi har noterat att
            de olika försäkringarna skulle behöva fonder och att med bortseende
            från pensionssystemet, som behöver stora fonder under lång tid,
            skulle man för de andra försäkringarna ha fonder som pendlar omkring
            ett slags nollresultat över tiden. Alla skulle inspekteras av
            Finansinspektionen för betonande av självständigheten från statsbudgeten
            och socialförsäkringarna. Vi är för vår del övertygade om att
            tilltron till de svenska socialförsäkringarna skulle öka med en
            reform som ger försäkringar som det finns tydliga avgifter till
            och som har tydliga förmåner med ett klart samband.
          </note>
          <note>
            Herr talman! Vi har utvecklat en del av dessa tankar i reservation
            nr 3, som jag härmed yrkar bifall till.
          </note>
          <note>
            Jag stöder förstås båda de reservationer som vi har avgivit men
            nöjer mig för tids vinnande med bifall till denna reservation.
          </note>
          <note>
            Frågan hur taken i de olika försäkringarna ska se ut är mycket
            viktig och dessutom just nu rätt mycket debatterad. I en moderat
            reservation nämns tanken att man ska ha löneindexerade i stället
            för prisindexerade tak, dvs. samma konstruktion som finns i det
            nya pensionssystemet, som innebär att vi efter 40 år av prisindexering
            övergått till en löneindexering. Det är också Folkpartiets uppfattning,
            men eftersom de som står bakom reservationen väl inte - åtminstone
            än så länge - har samma uppfattning som vi om behovet av att höja
            taken över huvud taget, stöder vi förstås inte det förslaget.
          </note>
          <note>
            I samband med att vi presenterade några av de idéerna sommaren
            1997, idéer som självklart kan vidareutvecklas och förbättras,
            inviterade vi övriga partier att delta i en bred diskussion och
            i bästa fall en bred uppgörelse om formerna för de framtida socialförsäkringarna.
            Vår partiledare Lars Leijonborg skrev brev till sina sex kolleger.
            Det fanns väl ett visst intresse här och var och en del vänliga
            kommentarer om tankegångarna. Men ändå har det som bekant inte
            blivit någonting av det ännu.
          </note>
          <note>
            Vi tror således att det vore bra med en bred uppgörelse. Vi tycker
            att man precis som i samband med reformeringen av ålderspensionssystemet
            skulle invitera alla partier i riksdagen att delta, så får man
            under resans gång se om alla kan bli överens eller om några kan
            bli det, och att man i botten skulle lägga principerna från den
            stora ålderspensionsreformen.
          </note>
          <note>
            Vi har som sagt inte fått några positiva besked om detta ännu.
            Därför passar jag på, herr talman, att ställa frågan till socialdemokraternas
            företrädare i den här debatten om man från socialdemokratiskt
            håll nu när vi nästan är klara med den stora ålderspensionsreformen
            är beredd att göra ett liknande försök med de övriga socialförsäkringarna.
          </note>
          <note type="speaker">
            Anf. 5 BIRGITTA CARLSSON (c) replik:
          </note>
          <note>
            Herr talman! Delar av det som finns i reservation
          </note>
          <note>
            3 kanske jag kan ställa mig bakom. Men jag beklagar, jag hade
            skrivit fel nummer i mitt anförande. Det ska vara nr 2. Jag yrkar
            alltså i stället bifall till reservation nr 2.
          </note>
          <note type="speaker">
            Anf. 6 BO KÖNBERG (fp) replik:
          </note>
          <note>
            Herr talman! Jag ser fram emot fortsatta diskussioner i framtiden.
          </note>
          <note type="speaker">
            Anf. 7 KERSTIN-MARIA STALIN (mp):
          </note>
          <note>
            Herr talman, kammarkamrater och åhörare! Jag har tagit mig friheten
            att anmäla mig för tio minuter på talarlistan eftersom jag tycker
            att det är ett viktigt ämne. Jag tänker börja med en inledning
            som kanske låter lite tråkig. Det är en sammanfattning, och jag
            vill ha det i protokollet så att det sedan ska vara lätt att läsa
            vad det handlar om.
          </note>
          <note>
            Förslagen i propositionen, som avses träda i kraft den 1 januari
            2003, är till stor del en konsekvens av ett nytt ålderspensionssystem.
            Den som i dag har förtidspension och sjukbidrag ska inte längre
            vara en del av det allmänna pensionssystemet utan kommer i stället
            att tillhöra sjukförsäkringssystemet.
          </note>
          <note>
            Av det följer att begreppet förtidspension tas bort och ersättning
            vid långvarig eller varaktig medicinskt grundad arbetsoförmåga
            benämns sjukersättning.
          </note>
          <note>
            Ersättningen till den vars arbetsförmåga är nedsatt minst ett
            år, men inte varaktigt, benämns tidsbegränsad sjukersättning.
          </note>
          <note>
            Beroende på arbetsoförmågans nedsättning lämnas hel, tre fjärdedels,
            halv eller fjärdedels sjukersättning. Försäkrade som är yngre
            än 30 år föreslås få aktivitetsersättning som ska kunna utges
            tidigast från den 1 juli det år den försäkrade fyller 19 år och
            kunna beviljas för längst tre år i taget. Hel, tre fjärdedels,
            halv eller en fjärdedels aktivitetsersättning lämnas beroende
            på arbetsförmågans nedsättning.
          </note>
          <note>
            Just aktivitetsdelen hälsas med stor glädje av många handikapporganisationer.
            Första gången jag såg något skrivet om detta från regeringen reagerade
            jag rätt häftigt. Jag tyckte att det var ytterligare ett utslag
            av att det vara fult att uppbära förmåner och att det enda som
            var värt något var att komma ut i arbete, även det har varit svårt
            och det har varit arbeten som ofta inte funnits.
          </note>
          <note>
            Jag har förstått att många är glada över propositionen. Det har
            som många sagt här i salen varit ett stort missnöje över att många
            unga människor slentrianmässigt har kunnat bli förtidspensionerade.
            Handikapporganisationer har länge tryckt på för att få en ändring
            och är glada över det nu. Mycket återstår att förbättra, men ändå
            är det bäst att förslagen i betänkandet går igenom.
          </note>
          <note>
            Personer med funktionshinder har ofta problem när de ska etablera
            sig på arbetsmarknaden. Den öppna arbetslösheten är inte det stora
            problemet utan snarare den höga andel som förtidspensionerats
            och den låga sysselsättningsgraden. Många personer med funktionshinder
            kommer aldrig in på arbetsmarknaden vilket i sin tur får konsekvenser
            av många slag.
          </note>
          <note>
            Alla har rätt till ett arbete. Det är en mänsklig rättighet.
            Funktionshindret är ytterst sällan något problem i sig, utan problemet
            ligger ofta i omgivningens ovilja och i negativa attityder. Med
            stimulans på olika sätt kan funktionshindrade människor i många
            fall hitta vägar in i arbetslivet eller till nya intresseområden
            och en ökad livskvalitet.
          </note>
          <note>
            Därför menar Miljöpartiet att det inte är arbetslinjen i sig
            som är det viktigaste, utan det är rätten till ett arbete som
            passar varje persons möjligheter och förmågor som är det primära.
            Det kan också finnas personer som lider så pass av att pressas
            till ett förvärvsarbete att ersättning utan aktivitet kan vara
            fullt berättigat.
          </note>
          <note>
            I propositionsförslaget framgår att planer för den enskilde ska
            utformas tillsammans med försäkringskassan, och det är försäkringskassan
            som beslutar vilken aktivitet det blir. Om en person inte vill
            delta i det som försäkringskassan tycker är lämpligt avstängs
            hon eller han från ersättning.
          </note>
          <note>
            Med kunniga handläggare som har gott om tid behöver inte den
            regeln vara så farlig. Men tyvärr ser inte verkligheten riktigt
            ut så. För att Miljöpartiet ska kunna acceptera aktivitetsgarantin
            helt ut behöver den likt LSS, lagen om särskilt stöd, utformas
            som en rättighet till hjälp från försäkringskassan till aktivitet
            utifrån egna behov, kunskaper och intresse.
          </note>
          <note>
            Rätt att erbjudas praktikplats är en viktig del i det.
          </note>
          <note>
            Om en arbetsgivare lärt känna en person under praktik har den
            lättare att kunna erbjuda möjlig plats senare, inse vilka hjälpmedel
            som behövs och som går att få tillgång till, osv.
          </note>
          <note>
            Vi vill alltså vända på perspektivet. Försäkringskassan ska vara
            skyldig att hjälpa den enskilde när den enskilde vill det. Skyldigheten
            ska ligga hos försäkringskassan och inte hos den enskilda personen.
          </note>
          <note>
            Tilläggas bör att försäkringskassan måste få resurser och utbildning
            för det.
          </note>
          <note>
            För den som aldrig arbetat finns ett grundskydd i form av garantiersättning
            både för dem som får sjukersättning och för dem som får aktivitetsersättning.
            I
          </note>
          <note>
            övrigt finns en inkomstrelaterad sjukersättning eller aktivitetsersättning
            för personer under 30 år. Liksom flera andra har sagt här anser
            vi att nivån på ersättningen är för låg. Jag har skrivit ett särskilt
            yttrande om det, eftersom det har budgetpåverkan, och jag avser
            att återkomma i eventuella förhandlingar framöver om de nivåerna.
          </note>
          <note>
            Det finns regler för aktivitetsersättningen som gör det krångligt
            och kränkande för den funktionshindrade medborgaren. Det är att
            aktivitetsersättning ska kunna lämnas ut under längst tre år i
            taget för dem som är upp till 30 år, att garantiersättning inte
            ger pensionsrätt och att studieavbrott endast godkänns om avbrottet
            går att direkt härleda till själva funktionshindret. Sociala eller
            psykologiska pålagringar räknas alltså inte, och aktivitetsersättning
            gäller inte för högskolestudier.
          </note>
          <note>
            När det gäller högskolestudier har det i olika sammanhang konstaterats
            att ungdomar med fuktionshinder är mindre benägna att gå vidare
            till högskolestudier. Att det är så kan ha flera orsaker. En förklaring
            kan vara att de tvekar eftersom de är osäkra på om de kan klara
            att genomföra en flerårig högskoleutbildning. En annan orsak kan
            vara oro över att de inte klarar normal studietakt och att de
            av det skälet får högre studielån.
          </note>
          <note>
            De kan också känna sig osäkra på om de verkligen får ett arbete
            efter avslutade studier. Arbetslösheten bland ungdomar med funktionshinder
            är avsevärt högre än för dem som lever utan funktionshinder. Det
            gör sammantaget att det finns goda skäl att de ska kunna ha aktivitetsersättning
            medan de studerar på högskolan.
          </note>
          <note>
            Vad gäller sjukersättning i stället för förtidspension finns
            även här snäva regler som Miljöpartiet kritiserar. Det gäller
            bl.a. den låga nivån och att garantiersättningen är alltför beroende
            av försäkringstid.
          </note>
          <note>
            För att garantiersättning ska kunna betalas ut krävs sammanlagt
            minst tre års försäkringstid, och för rätt till oavkortad garantiersättning
            krävs att försäkringstiden uppgår till minst 40 år. Det tycker
            vi är för långt.
          </note>
          <note>
            På det stora hela saknas i propositionen resonemang om helhetssynen,
            funktionsnedsättningens art, hjälpmedel som behövs, svårigheter
            i och med handikappet, andra försörjningsmöjligheter, osv. Hela
            problematiken är mycket medicinskt centrerad, eller snarare totalt
            medicinskt centrerad.
          </note>
          <note>
            Det finns många funktionsnedsättningar som inte är medicinska.
            De kan vara psykologiska eller sociala.
          </note>
          <note>
            Slutligen anser vi att varje omprövning i stället för kontroll
            borde vara en utvärdering av såväl försäkringstagande som myndighet.
            Detta är någonting som många handikapporganisationer har påpekat.
          </note>
          <note>
            Vi måste nu tillsammans fortsätta att följa upp de här frågorna.
            Vi politiker måste tillsammans med berörda arbeta vidare på förbättringar.
            Men det är bra att det över huvud taget kommer till stånd en förändring.
          </note>
          <note>
            Vi i Miljöpartiet yrkar bifall till reservation 4, men ställer
            oss bakom alla våra reservationer.
          </note>
          <note type="speaker">
            Anf. 8 GÖTE WAHLSTRÖM (s):
          </note>
          <note>
            Herr talman! I det betänkande som vi nu ska behandla, SfU15,
            behandlas sjukersättning och aktivitetsersättning i stället för
            förtidspension, jämte motioner som väckts med anledning av propositionen
            samt några motionsyrkanden från den allmänna motionstiden. Jag
            vill inleda med att yrka bifall till förslaget i betänkandet och
            avslag på samtliga reservationer.
          </note>
          <note>
            Propositionen kan ses som en del i reformeringen av ålderspensionssystemet
            och en del i processen för att ge ökade förutsättningar för stora
            grupper att känna större närhet till hela samhällslivet. I stället
            för att enbart utbetala ekonomiskt stöd till den enskilde individen
            ska landets försäkringskassor aktivt stödja och skapa förutsättningar
            för att ge hjälp till aktiviteter som stärker den enskilde. Begreppen
            förtidspension och sjukbidrag utmönstras, och ersättningen vid
            långvarig och varaktig medicinskt grundad arbetsoförmåga benämns
            sjukersättning respektive tidsbegränsad sjukersättning.
          </note>
          <note>
            För personer mellan 19 och 29 år föreslås att ersättningen benämns
            aktivitetsersättning. För den gruppen ska försäkringskassorna
            vara skyldiga att erbjuda den som beviljas aktivitetsersättning
            möjlighet att delta i aktiviteter. Dessa aktiviteter kan utgöras
            av utbildningsinslag för att ge dem som önskar möjlighet att slutföra
            grund- och gymnasieutbildning.
          </note>
          <note>
            För att skapa en helhet i systemet föreslås justeringar vad gäller
            vissa åldersgränser inom ramen för ersättningssystemet. Sjuksersättningssystemet
            omfattar både en inkomstrelaterad sjukersättning eller aktivitetsersättning
            och ett grundskydd i form av garantiersättning. Garantiersättningen
            föreslås vara åldersrelaterad för personer mellan 19 och 30 år.
          </note>
          <note>
            Därefter ska garantinivån utgöras av 2,40 prisbasbelopp.
          </note>
          <note>
            Reformen ska träda i kraft den 1 januari år 2003.
          </note>
          <note>
            Övergången mellan systemen ska för den som i dag uppbär förtidspension
            ske genom en engångsinsats. För att skapa helhet i systemet förväntas
            regeringen att återkomma med förslag vad gäller såväl det samlade
            bostadsstödet som försörjningsstödet till grupper som på grund
            av kort försäkringstid i Sverige får låg garantiersättning. Det
            gäller också studiefrågor kopplade till rehabiliteringsåtgärder
            samt samordning av skatte- och avgiftssystem.
          </note>
          <note>
            Övergången från nuvarande förtidspension till sjuk- och aktivitetsersättning
            beräknas för den enskilde inte medföra några ekonomiskt drastiska
            förändringar. Mindre höjning respektive sänkning av ersättningsnivåerna
            kan dock förekomma. Avgörande för ersättningen kan vara kommunalskatt
            och civilstånd och förhållandet att man efter fastställt ersättningsbelopp
            förändrar sin situation och boendeort.
          </note>
          <note>
            Den tekniska framräkningen av ersättningen ska göras på ett sådant
            sätt att det mest förmånliga förhållandet ska gälla för den enskilde.
          </note>
          <note>
            I utskottets behandling kan konstateras att betänkandet har en
            bred förankring. Betänkandet har, som jag tidigare har nämnt,
            till en del sin grund i det reformerade pensionssystemet som i
            sig självt har en stark uppslutning bakom sig.
          </note>
          <note>
            Synen på att ge den långtidssjukskrivna en möjlighet till ett
            aktivare liv genom stöd från försäkringskassan är också central
            för hela utskottet.
          </note>
          <note>
            Med anledning av betänkandet har dock ett antal reservationer
            och särskilda yttranden avlämnats. Jag ska i korthet försöka belysa
            utskottsmajoritetens syn på några av reservationerna.
          </note>
          <note>
            Moderata samlingspartiet påtalar i en reservation att det kan
            finnas brister i den sammanlänkning av ersättningar från de olika
            system som finns, och att enskilda härigenom kan komma i kläm.
            Utskottsmajoriteten ser detta förhållande, men konstaterar att
            det skyddsnät som byggts upp väl täcker in problematiken. De yttersta
            skyddsnäten ska endast i undantagsfall behöva nyttjas. I 2000/01:SfU1
            belyste utskottsmajoriteten situationen, och konstaterade då att
            samhällsutvecklingen ställer krav på en kontinuerlig utveckling
            och förnyelseprocess vad gäller trygghetssystemen.
          </note>
          <note>
            Jag konstaterar med glädje Moderaternas under senare år väckta
            intresse för välfärdssamhället och trygghetssystemen. Tyvärr tvingas
            jag dock konstatera att det i störst utsträckning är de på socialförsäkringsområdet
            aktiva moderaterna som intagit denna ställning. Den tanke om systemskifte
            av nyliberal karaktär som finns hos stora delar av moderatpolitikerna
            i landet i övrigt ger uttryck för en annan syn på välfärdssamhället.
          </note>
          <note>
            Centerpartiet skriver i en reservation om principen för grundtrygghet.
            Utskottet har tidigare behandlat denna fråga, och med stor majoritet
            avvisat förslag om grundtrygghet enligt Centerns modell.
          </note>
          <note>
            Folkpartiet skriver i sin reservation nr 3 om behovet av en bred
            uppgörelse mellan partierna om en socialförsäkringsreform. Förslaget
            bygger på en tanke om tre "riktiga" försäkringar: sjuk-, pensions-
            och arbetslöshetsförsäkring. Dessa ska vara obligatoriska men
            fristående från statens budget. I reservationen utvecklas förslaget
            ytterligare. I betänkandet klargör utskottsmajoriteten för samspelet
            mellan olika delar av trygghetssystemet. Utskottsmajoriteten ser
            i dag inte förutsättningar för den socialförsäkringsreform som
            Folkpartiet föreslår.
          </note>
          <note>
            Miljöpartiet vill i sin reservation utveckla grunderna för nedsättningen
            av arbetsförmågan. Utskottsmajoriteten konstaterar att problematiseringen
            och synen på grunderna för nedsättning av arbetsförmågan samt
            reservationens övriga delar ej behandlats i propositionen.
          </note>
          <note>
            Kristdemokraterna vill genom sin reservation införa ett system
            med flytande procentsats mellan 25
          </note>
          <note>
            och 100 % vad gäller ersättning från systemet i stället för dagens
            hel, tre fjärdedels, halv och en fjärdedels sjukpenning. Utskottet
            konstaterar i betänkandet att en sådan ordning skulle innebära
            svårigheter vid själva bedömningen av graden av nedsättning i
            arbetsförmågan och dessutom medföra stort merarbete för försäkringskassorna.
          </note>
          <note>
            Miljöpartiet påtalar i sin reservation sin syn på den nyprövning
            som ska ske vart tredje år vad gäller aktivitetsersättning. Utskottet
            ser den uppföljning och nyprövning som ska ske vart tredje år
            som en för den enskilde positiv och offensiv handling. I betänkandet
            framgår vidare att den nyprövning som ska ske görs på ett sätt
            som inte skapar onödig oro för den enskilde.
          </note>
          <note>
            I två reservationer belyses frågan om innehållet och formerna
            för aktiviteter inom ramen för aktivitetsstödet. Utskottet konstaterar
            att formerna för aktiviteterna ska utformas i mycket nära anslutning
            till den enskilde och så att den enskilde kan få stöd i sina ställningstaganden.
            Förslagen i propositionen anser utskottsmajoriteten väl tillgodoser
            de yrkanden som framförs i motioner och i reservationerna.
          </note>
          <note>
            Slutligen skriver Kristdemokraterna i en reservation att försäkringskassorna
            genom förändringen kommer att ha behov av såväl resurser som kompetensutveckling
            vad gäller personalen. Den arbetsbelastning och det behov av kompetensutveckling
            som i dag gäller på landets försäkringskassor har på olika sätt
            påtalats för utskottet. Det är för utskottet känt att eftersläpningen
            av den teknikutveckling som planerats för kassorna medfört problem.
            Det fortfarande ökande ohälsotalet medför en mycket hård arbetsbelastning
            på kassorna - en belastning som innebär att även kassorna får
            förhöjda ohälsotal. Förhållandet inger naturligtvis viss oro.
            Utskottet utgår dock ifrån att regeringen, som anges i propositionen,
            återkommer i frågan så snart som möjligt.
          </note>
          <note>
            Herr talman! Med detta vill jag yrka bifall till förslaget i
            betänkandet och avslag på samtliga reservationer.
          </note>
          <note type="speaker">
            Anf. 9 BO KÖNBERG (fp) replik:
          </note>
          <note>
            Herr talman! Det gläder mig att Göte Wahlström tog upp och resonerade
            lite grann om vår reservation nr 3 som är en principiell reservation
            där vi utvecklar hur ett framtida socialförsäkringssystem skulle
            kunna se ut. Där nämner vi också att vi tycker att det vore bra
            med en bred uppgörelse om detta. Jag nämnde också i mitt anförande
            att regeringen skulle kunna bjuda in de övriga partierna till
            överläggningar för att se om vi skulle kunna få till stånd några
            sådana.
          </note>
          <note>
            Jag har lite svårt att förstå skälen till att det här avvisas
            från socialdemokratiskt håll såväl i utskottstexten som nu i Göte
            Wahlströms svar. Jag har många gånger undrat varför man har varit
            så skeptiska mot detta. Samtidigt har vi sett att det som gjordes
            på ålderspensionssidan gav ett resultat som såväl
          </note>
          <note>
            Socialdemokraterna som vi i Folkpartiet och de tre andra partierna
            som står bakom detta känner sig rätt nöjda med. Metoden att resonera
            om det gemensamt för att se om man kan komma fram till något skulle
            ju kunna vara någonting.
          </note>
          <note>
            Herr talman! Ibland har jag trott att det har att göra med att
            Socialdemokraterna inte vill resonera om arbetslöshetsförsäkringen
            som en socialförsäkring där alla ska vara med. Och ibland har
            jag trott att det har att göra med att man inte kan tänka sig
            att den skulle vara självständig från statsbudgeten och att det
            är
          </note>
          <note>
            Finansdepartementets direktiv som gäller på den här punkten.
          </note>
          <note>
            Det skäl som anförs i utskottsbetänkandet är, såvitt jag förstår,
            framför allt samspelet mellan försäkringarna, dvs. tanken att
            det kan vara så att om arbetslösheten stiger snabbt, som i början
            av 90-talet, kanske sjukförsäkringskostnaderna minskar. Jag har
            lite svårt att förstå det resonemanget. Det vore intressant att
            höra Göte Wahlström utveckla varför det skulle tala emot att ha
            tre självständiga försäkringar.
          </note>
          <note type="speaker">
            Anf. 10 GÖTE WAHLSTRÖM (s) replik:
          </note>
          <note>
            Herr talman! I utskottsbetänkandet har vi försökt att visa på
            den situation som i dag råder och de konsekvenser som en förändring
            skulle innebära. Folkpartiets förslag är på inget sätt nytt. Vi
            behandlade frågan i samband med SfU1 för inte alltför länge sedan.
            I den diskussionen påtalade Bo Könberg själv den vana som han
            och Folkpartiet har av ganska långa handläggningstider och beredningar
            av en hel del ärenden.
          </note>
          <note>
            Frågan är som sagt var inte ny. Vi känner den.
          </note>
          <note>
            Den finns naturligtvis med i en process. Men vi är kanske vana
            vid långa handläggningstider och långa beredningstider. Folkpartiet
            kanske kan leva efter principen att spottar man tillräckligt länge
            på stenen så blir den till slut blöt. Vi får väl se om resultatet
            någon gång blir att vi möts i utskottet och för diskussionen.
          </note>
          <note type="speaker">
            Anf. 11 BO KÖNBERG (fp) replik:
          </note>
          <note>
            Herr talman! Jag trodde ju inte att jag skulle bli genomskådad
            så snabbt. Det handlar förstås om att jag spottar på stenen i
            förhoppningen att den till slut ska bli blöt. Det brukar ju ta
            lite tid när man har att göra med socialdemokrater, men jag har
            inte gett upp hoppet.
          </note>
          <note type="speaker">
            Anf. 12 GÖTE WAHLSTRÖM (s) replik:
          </note>
          <note>
            Herr talman! Vår erfarenhet av Folkpartiet i såväl oppositions-
            som majoritetsställning är ju inte den, att det är de hastiga
            beslutens parti vi diskuterar med.
          </note>
          <note type="speaker">
            Anf. 13 KENNETH LANTZ (kd) replik:
          </note>
          <note>
            Herr talman! Göte Wahlström talar om att försäkringskassan ska
            stärka den enskilde och se till den individ som har drabbats av
            sjukdom. Jag tolkar det så att försäkringskassan ska ge stöd och
            hjälp i den aktuella situationen. Jag vill därför fråga Göte Wahlström,
            som företräder utskottsmajoriteten, vilka problem han ser med
            att en försäkringskassetjänsteman arbetar efter fria procentsatser
            när det gäller sjukskrivning i stället för kvarter av den aktuella
            sjukskrivningen. Jag tycker att detta är lite patetiskt när vi
            nu har gått in i en datorvärld. Man borde i stället kunna ta hela
            arbetsdagar. Då handlar det plötsligt om femtedelar av en normal
            arbetsvecka, dvs. 20, 40, 60
          </note>
          <note>
            och 80 %. Det borde vara betydligt enklare för en sjukdomsdrabbad
            person att få stöd från försäkringskassan.
          </note>
          <note>
            Jag har flera exempel på personer som har fått den här rekommendationen
            från såväl läkare som försäkringskassa. De skulle gärna se att
            man fick arbeta tre dagar, men systemet omöjliggör detta. Min
            fråga är:
          </note>
          <note>
            Glömmer utskottsmajoriteten bort individen? Ser man inte alls
            att det finns en människa bakom personnumret?
          </note>
          <note type="speaker">
            Anf. 14 GÖTE WAHLSTRÖM (s) replik:
          </note>
          <note>
            Herr talman! Vi har försökt att belysa detta i betänkandet. Det
            är möjligt att det är kortfattat, men vi har ändå belyst problemet.
            Det handlar inte bara om kassapersonalens handläggning, utan det
            handlar också om att läkarnas bedömning av nedsättningen av arbetsförmågan
            måste vara med i den bedömningen.
          </note>
          <note>
            Som vi ser det i dagsläget uppstår det då problem med att hantera
            en flytande skala. Det kanske är så att vi vid något tillfälle
            i framtiden får göra en annorlunda bedömning, men utskottsmajoriteten
            ser i dag inte några förutsättningar för att göra den bedömning
            som
          </note>
          <note>
            Kristdemokraterna framför i reservationen.
          </note>
          <note type="speaker">
            Anf. 15 KENNETH LANTZ (kd) replik:
          </note>
          <note>
            Herr talman! Det ligger nästan ett löjets skimmer över det här
            svaret. Nu har vi möjlighet att göra den här förändringen. Vi
            har frågan uppe till debatt och behandling. Då ger man bara svaret
            att detta tänker man göra i framtiden. Det kommer att vila en
            skam över oss som fattar beslut om detta.
          </note>
          <note>
            Jag vill återigen lyfta fram frågan. Ska vi inte se till individen?
            Ska vi inte se till människan som finns bakom personnumret?
          </note>
          <note>
            Jag frågade också Göte Wahlström om förtroendet för individen,
            och då tänker jag på de här olika aktiviteterna. Det vore bra
            att också få en kommentar till om vi ska se med förtröstan på
            individens möjlighet att själv få vara med och påverka vilka insatser
            som ska ske.
          </note>
          <note>
            Göte Wahlström tar upp detta med försäkringskassornas tuffa situation.
            Men man borde ändå lyfta fram möjligheten att titta på individens
            situation och se till personens egna behov och önskemål, såväl
            i bedömningen av aktiviteter som när det gäller procentsatserna.
          </note>
          <note type="speaker">
            Anf. 16 GÖTE WAHLSTRÖM (s) replik:
          </note>
          <note>
            Herr talman! Jag förstår att Kenneth Lantz inte var med vid beredningen
            och behandlingen av ärendet i utskottet. I betänkandet framgår
            det ganska klart att kassorna ska sätta personen och individen
            i centrum. Man ska i nära samarbete med individen hitta de lösningar
            som är bäst.
          </note>
          <note>
            Jag sade också i mitt anförande att det ska ske en offensiv och
            väldigt positiv behandling av individen.
          </note>
          <note>
            Därigenom upplever jag att vi på ett fullgott sätt tillmötesgår
            de synpunkter som Kristdemokraterna framför i sin reservation
            och sitt resonemang.
          </note>
          <note>
            Kenneth Lantz sade att det vilar ett löjets skimmer över diskussion
            om att något ska beslutas i framtiden.
          </note>
          <note>
            Jag sade inte att det ska beslutas i framtiden. Jag sade att
            vi kan titta på hur detta kan bedömas i ett framtida ställningstagande.
            Men just nu ser vi problemen för såväl kassorna som de handläggande
            läkarna, när det gäller att göra de bedömningar som Kristdemokraterna
            framför i sin reservation, som så stora att vi inte ser några
            möjligheter att tillmötesgå den reservation och det synsätt som
            Kristdemokraterna framför.
          </note>
          <note>
            Anf. 17 KERSTIN-MARIA STALIN (mp)
          </note>
          <note>
            replik:
          </note>
          <note>
            Herr talman! Jag var med vid behandlingen av ärendet i utskottet,
            men har vissa farhågor i alla fall.
          </note>
          <note>
            Det står nu t.ex. att man inte ska behöva känna oro.
          </note>
          <note>
            Dialogen mellan försäkringstagare och försäkringskassa ska ske
            i mycket nära samarbete osv. De här farhågorna är ingenting som
            jag har hittat på, utan jag har fått höra detta från funktionshindrade
            människor som jag har träffat och från handikapporganisationer.
          </note>
          <note>
            Därför känns det mycket nödvändigt att de sätts på pränt. Detta
            är någonting som man måste jobba vidare med.
          </note>
          <note>
            De som jag pratade med sade också att de var väldigt glada över
            att det här förslaget kom. De ville för allt i världen att man
            skulle stödja det, men det finns mycket övrigt att önska.
          </note>
          <note>
            Många människor i den här situationen har erfarenheter av omprövningar
            och kontroller. Man skulle vara mycket mer nöjd om hela kontrollsystemet
            blev något slags uppföljning hos alla parter i stället. Det skulle
            helt sonika vara en uppföljning av hur det har gått, vad har inte
            gått bra och hur kan vi göra i stället.
          </note>
          <note type="speaker">
            Anf. 18 GÖTE WAHLSTRÖM (s) replik:
          </note>
          <note>
            Herr talman! Denna vecka har vi haft en lång diskussion i olika
            forum om att läsa material på olika sätt. Man kan naturligtvis
            läsa betänkandet på ett positivt sätt och på ett negativt sätt.
            Mitt och majoritetens sätt att läsa det är, som framgått av debatten,
            positivt. Vi ser detta som ett offensivt och bra framsteg när
            det gäller att möta denna grupp av människor.
          </note>
          <note>
            Utskottsmajoriteten och Miljöpartiet har tydligen olika syn på
            professionalismen hos kassornas handläggare. Jag tror att vi genom
            utbildningsinsatser och genom den kompetens som redan i dag finns
            hos kassornas handläggare kan möta detta och se det som just det
            positiva inslaget för att hjälpa människor att möta samhället
            på ett betydligt bättre sätt än man kanske tidigare har haft möjlighet
            till.
          </note>
          <note>
            Anf. 19 KERSTIN-MARIA STALIN (mp)
          </note>
          <note>
            replik:
          </note>
          <note>
            Herr talman! Jag vill på intet sätt göra ned försäkringskassans
            personal. Det var inte alls meningen.
          </note>
          <note>
            Vad jag menar är att man behöver mer resurser på försäkringskassorna
            för att hinna med detta och föra denna dialog på ett väldigt bra
            sätt.
          </note>
          <note>
            Sedan kan man läsa betänkanden på ett positivt eller på ett negativt
            sätt. Och detta ser väldigt positivt ut när man läser det. Men
            det finns ju också erfarenheter av att det ibland är väldligt
            stor skillnad mellan hur bra det står att det är och hur det blir
            i verkligheten. Och jag känner mig faktiskt skyldig att påpeka
            dessa saker så att vi tillsammans sedan kan hjälpas åt att se
            till att det verkligen blir så bra som det står att det ska bli.
          </note>
          <note type="speaker">
            Anf. 20 GÖTE WAHLSTRÖM (s) replik:
          </note>
          <note>
            Herr talman! Vi har tagit emot dessa synpunkter och signaler
            från Miljöpartiet. De är naturligtvis med vid bedömningen när
            det gäller att ge signaler såväl ut till kassorna som till de
            berörda individerna, de personer som ska komma i åtnjutande av
            den möjlighet som betänkandet ger.
          </note>
          <note>
            Efter att vi har fattat beslut om detta ärende i dag får vi se
            till att vi tillsammans för ut detta budskap på ett positivt sätt
            och möter dessa människors oro på det sätt som Kerstin-Maria Stalin
            framför. Och det tror jag att vi tillsammans kan göra och just
            visa på den offensiva handling som vi ser att betänkandet och
            propositionen utgör.
          </note>
          <note type="speaker">
            Anf. 21 CLAES STOCKHAUS (v):
          </note>
          <note>
            Herr talman! Detta betänkande behandlar regeringens proposition
            Sjukersättning och aktivitetsersättning i stället för förtidspension.
            Det handlar om nya regler för beräkning av ersättning till personer
            som drabbas av långvarig eller varaktig medicinskt grundad nedsättning
            av sin arbetsförmåga. Precis som har sagts här tidigare så föreslås
            det för dem som är yngre än 30 år en aktivitetsersättning. Det
            är tänkt att dessa ersättningar framgent ska tillhöra sjukförsäkringssystemet.
          </note>
          <note>
            Först ska jag säga att vi i Vänsterpartiet står bakom detta betänkande.
            Men fullt ut nöjda är vi inte.
          </note>
          <note>
            Därför har vi ett särskilt yttrande i betänkandet. I
          </note>
          <note>
            detta särskilda yttrande lyfter vi fram principen att en allmän
            försäkring ska omfatta hela befolkningen. Jag återkommer till
            detta lite senare.
          </note>
          <note>
            Jag tänker nu gå in på ett avsnitt i betänkandet som heter "Tidsbegränsad
            aktivitetsersättning och aktiviteter". Det är viktigt att försäkringen
            vid långvarigt nedsatt arbetsförmåga verkar för att aktivitet
            och inte passivitet lyfts fram. Detta främjas genom förslaget
            om aktivitetsersättning för personer upp till 30 år, likaså genom
            förslaget om att unga personer som behöver förlängd skolgång på
            grund av ett fysiskt eller psykiskt funktionshinder ska kunna
            få hel ersättning t.o.m. gymnasienivå utan att arbetsförmågan
            prövas.
          </note>
          <note>
            Vi kommer då till frågan: Vad händer efter gymnasiet? Hur många
            som är i den här situationen vågar gå vidare med eftergymnasiala
            studier? För oss i
          </note>
          <note>
            Vänsterpartiet är det en viktig fråga som måste redas ut. Vi
            nöjer oss dock i dag med att vi i utskottsmajoriteten tydligt
            uttalar att utskottet förutsätter att regeringen kommer att bereda
            denna fråga vidare och återkomma med förslag.
          </note>
          <note>
            Jag ska då gå över till att tala om det särskilda yttrandet.
            Vi tar där upp frågan om kravet på aktuell försäkring vid försäkringsfallet
            samt försäkringstid i
          </note>
          <note>
            Sverige. Det leder till att personer med utländsk härkomst som
            inte uppfyller dessa krav inte kommer att få någon eller endast
            en mycket låg garantiersättning.
          </note>
          <note>
            Denna garantiersättning är alltså annars grundskyddet i det föreslagna
            sjukersättningssystemet för dem som inte har haft några förvärvsinkomster
            eller som har haft låga sådana innan arbetsförmågan blir nedsatt.
          </note>
          <note>
            I sammanhanget är det intressant att titta på en del remissinstansers
            svar under just detta avsnitt. Det är inte vilka som helst som
            har svarat. Det är ganska tunga remissinstanser.
          </note>
          <note>
            Jag ska börja med Integrationsverket som anser att det är märkligt
            att EU-medborgare som är bosatta i
          </note>
          <note>
            Sverige ska ha större rätt till ersättning än invandrade svenska
            medborgare.
          </note>
          <note>
            Socialstyrelsen anser att principen om en allmän försäkring som
            omfattar hela befolkningen även ska gälla ersättning till dem
            som har långvarig eller varaktig nedsättning av arbetsförmågan.
          </note>
          <note>
            Handikappombudsmannen för fram att det är principiellt fel att
            de som får en nedsättning av arbetsförmågan före ankomsten till
            Sverige inte har rätt till den garanterade nivån.
          </note>
          <note>
            Handikappförbundens samarbetsorgan och flera andra handikapporganisationer
            är också kritiska.
          </note>
          <note>
            Integrationsverket, Socialstyrelsen, Handikappombudsmannen, HSO
            m.fl. är alltså kritiska i detta fall. Detta måste vi ta fasta
            på ordentligt.
          </note>
          <note>
            Men avser regeringen att återkomma med förslag till lösning i
            denna del? Vi från Vänsterpartiet vill ändå här varna för att
            det kan bli en utveckling där särskilda behovsprövade system skapas
            för invandrade personer och då med låga ersättningsnivåer. De
            lär ju knappast bli högre.
          </note>
          <note>
            Vänsterpartiet anser återigen att principen om en allmän försäkring
            ska omfatta hela befolkningen. Jag ska kortfattat komma in på
            att det i och för sig inte bara är den här ersättningen som i
            slutändan är avgörande för individen utan alla regelsystem som
            kan komma i fråga och hur de samverkar.
          </note>
          <note>
            De reformerade reglerna för bostadstillägg för pensionärer kommer
            att påverka resultatet för dem som omfattas av sjukersättning
            och aktivitetsersättning. Dessa regler har regeringen tagit fram
            inom
          </note>
          <note>
            Genomförandegruppen, vilket innebär att innehållet har varit
            okänt för oss i Vänsterpartiet när vi har förhandlat om frågan
            om sjukersättning och aktivitetsersättning. Det är en problematik
            som vi har tagit upp i andra sammanhang också, att vi är med och
            svarar för helheten men inte kan påverka delar i denna.
          </note>
          <note>
            Herr talman! Vi i Vänsterpartiet väntar med intresse på förslag
            från regeringens sida om hur man ska lösa frågan för invandrade
            personer som inte blir kvalificerade.
          </note>
          <note>
            Jag yrkar bifall till förslaget i utskottets betänkande.
          </note>
          <note>
            Överläggningen var härmed avslutad.
          </note>
          <note>
            (Beslut fattades under 8 §.)
          </note>
          <note>
            4 § Omskärelse av pojkar
          </note>
          <note>
            Föredrogs socialutskottets betänkande 2000/01:SoU17
          </note>
          <note>
            Omskärelse av pojkar (prop. 2000/01:81).
          </note>
          <note type="speaker">
            Anf. 22 KIA ANDREASSON (mp):
          </note>
          <note>
            Herr talman! Regeringens förslag som behandlas i detta betänkande
            handlar om en reglering av hur omskärelse av pojkar ska utföras.
            Men huvudfrågan borde egentligen vara om omskärelse av pojkar
            över huvud taget ska förekomma. Men regeringen tar inte ställning
            till detta.
          </note>
          <note>
            Viktiga frågeställningar som jag nu här vill tala om är: Ska
            vi ha en total anpassning efter religioner och sedvänjor, eller
            ska vi se till barnens bästa och barnkonventionen? Jag tycker
            att dessa frågeställningar borde ha tagits upp i inledningen till
            betänkandet.
          </note>
          <note>
            Jag anser att barn har samma rätt som vuxna till egen religionsfrihet
            och kroppslig integritet. Det är en egen individ. Det är alltså
            inte barnen som man har tagit hänsyn till i första hand utan de
            vuxnas religionsfrihet och sedvänjor. Jag anser att vi ska se
            till barnens bästa och barnkonventionen som säger att barn ska
            skyddas mot våld och övergrepp och att alla stater avskaffa traditionella
            sedvänjor som kan skada barn.
          </note>
          <note>
            Herr talman! Omskärelse är ett smärtsamt ingrepp. Det gör ont
            såväl under ingreppet som under läkningsprocessen. Dessutom är
            ingreppet irreparabelt.
          </note>
          <note>
            I regeringens och utskottets förslag tas ställning för religion
            och sedvänja, men man vill inte att smärtan ska vara så stor och
            föreslår därför smärtlindring.
          </note>
          <note>
            Tanken över huvud taget att religion ska räcka för att riksdagen
            ska godkänna ett kirurgiskt ingrepp på försvarslösa är egentligen
            både principiellt och sakligt upprörande. Barnen kan inte välja.
            De kan välja religion som ungdomar och vuxna, de kan ta sig in
            i och ut ur kulturella mönster, de kan ta konsekvenserna av sin
            tro och de kulturella mönster de ställer sig bakom.
          </note>
          <note>
            Det kan inte barn.
          </note>
          <note>
            Jag tycker att det borde vara självklart att vänta med ingreppet
            till barnet blir vuxet och självt kan bestämma. Det är svårt att
            försvara ett smärtsamt kirurgiskt ingrepp som sker på en viss
            människa utan dennes samtycke.
          </note>
          <note>
            Det smärtsamma ska som sagt nu åtgärdas så att pojkar ska omfattas
            av smärtlindring. Pojkar på två månader ska dessutom få en legitimerad
            läkare som utför ingreppet, men det ska räcka med en kontroll
            av lekmännen som utför ingreppet före två månader. Det anses tillräckligt.
            Men att gossebarn under två månader ska undantas är Miljöpartiet
            helt emot. Just på så små barn är det tvärtom oerhört viktigt
            att en legitimerad läkare utför både rätt bedövning och själva
            ingreppet. Komplikationer vid smärthanteringen är inte ovanliga
            på små barn. Lagförslaget i denna del är en total eftergift åt
            religiösa krav.
          </note>
          <note>
            Jag inser, herr talman, att det i dagsläget är svårt att införa
            ett förbud, eftersom handlingen är oerhört symboliskt laddad,
            men min önskan är att omskärelse på sikt kommer att försvinna
            genom diskussion och genom att ytterligare steg tas för att minska
            fenomenet. Attitydförändringar kan ske genom att man visar på
            problem och nytta. Att ta bort en bit hud som i naturens skapelse
            är mycket ändamålsenlig och skyddar en mycket ömtålig del av kroppen
            för att markera grupptillhörighet på barn måste ifrågasättas.
          </note>
          <note>
            Återkommande diskussioner kan ge anledning till ett nytt lagförslag,
            hoppas jag, när utvärderingen och regeringens redovisning kommer
            att behandlas. Det är först om fyra år, men det kanske tar så
            lång tid för att kunna diskutera just attitydförändringar. Nästa
            steg i ett lagförslag blir förhoppningsvis en åldersgräns för
            omskärelse, där barnets inställning är avgörande och efter det
            att adekvat information om bieffekter klargörs. Hur påverkas t.ex.
            sexualiteten? Det räcker alltså inte med information enbart om
            själva ingreppet, utan det måste ges också om de framtida konsekvenserna
            för den enskilde.
          </note>
          <note>
            Herr talman! Inte ens baskravet för verksamheten att ingreppet
            sker under betryggande och kontrollerade former av legitimerade
            läkare uppfylls i detta förslag. Att utelämna de allra minsta
            barnen till lekmän och inte garantera den bästa möjliga medicinska
            behandling kan Miljöpartiet inte godta.
          </note>
          <note>
            Jag bifaller reservationen, som innebär avslag på propositionen
            under punkt 1.
          </note>
          <note type="speaker">
            Anf. 23 MARGARETA ISRAELSSON (s):
          </note>
          <note>
            Herr talman! "Det är beklagligt att vissa föräldrar låter omskära
            sina pojkar. Men det är bättre att pojkar omskärs i sterila miljöer
            av erfarna fackmän och med bedövning, än att ingreppet sker i
            ett badrum och utförs av någon svartjobbande kvacksalvare med
            orena instrument."
          </note>
          <note>
            Orden är inte mina. Det var Thomas Gür som uttryckte sin syn
            på detta ämne i går i Finanstidningen.
          </note>
          <note>
            Hans ord kan sägas symbolisera de känslor och funderingar som
            många uttryckt under de senaste dagarnas diskussion kring omskärelse
            av pojkar. Thomas
          </note>
          <note>
            Gür har inte varit ensam om att tycka till. Åsikter har framförts
            i alla medier, men det har hela tiden stått klart att det vi kallar
            sakkunskapen inte är enig i denna fråga. Närmast har detta kunnat
            avläsas i Läkartidningen, där debatten har pågått under ett decennium.
          </note>
          <note>
            Om man bortser från de starka känslor för eller emot som framförs
            i ett antal av artiklarna i Läkartidningen har det också funnits
            ett resonerande kring vilka insatser som skulle krävas - för barnets,
            pojkens, skull. Det har handlat om att undvika att omskärelsen
            utförs av någon utan kompetens, om behovet av hygieniska ingrepp
            och smärtlindring men också om att lyssna till barnets åsikt eller
            problemet när föräldrarna inte är överens om att ingreppet ska
            ske.
          </note>
          <note>
            Sverige har ingen lagstiftning kring omskärelse av pojkar, men
            efter en mycket omdiskuterad dom i september 1997 väcktes kraven
            på att något borde göras. Det var Högsta domstolen som ogillade
            ett åtal för misshandel mot en annan man som omskurit sex pojkar.
          </note>
          <note>
            I samband med den allmänna motionstiden samma år lades flera
            motioner i ämnet. Görel Thurdin motionerade om tillsättandet av
            en arbetsgrupp, Barbro Westerholm om smärtlindring och Yvonne
            Ruwaida om rätt till manlig omskärelse inom hälso- och sjukvården.
            Med hänvisning till pågående arbete inom Socialstyrelsen och Statens
            medicinsk-etiska råd avslog riksdagen samtliga motioner.
          </note>
          <note>
            Rädda Barnen tillskrev justitieministern och föreslog en översyn
            av lagstiftningen. I november 1998
          </note>
          <note>
            beslutade regeringen så att tillsätta en arbetsgrupp för att
            se över hur omskärelse av pojkar bör regleras. I
          </note>
          <note>
            regeringens beslut sägs att det saknas anledning att förbjuda
            omskärelse av pojkar men att det bör kunna krävas att ingreppet
            sker under betryggande former när det gäller såväl hygien som
            bedövning och i enlighet med vad som kan anses vara barnets bästa.
          </note>
          <note>
            Den interdepartementala arbetsgruppen lade fram sin promemoria
            i januari förra året och föreslog en ny lag om omskärelse av pojkar
            "i syfte att skapa garantier för att omskärelsen äger rum på ett
            betryggande sätt i enlighet med vad respekten för barnets bästa
            kräver. Vi vill betona att vi inte ser någon motsättning mellan
            de religiöst och kulturellt betingade aspekterna och respekten
            för barnets bästa."
          </note>
          <note>
            Jag vill gärna stanna upp där en stund och titta närmare på aspekten
            "barnets bästa". Barnkonventionen har en oerhört stark ställning
            i vårt land. Då menar jag inte bara i lagstiftningen och den offentliga
            verksamheten utan hos var och en av oss. I denna kammare har vi
            inte heller tvekat att ta strid för barnets rätt när så varit
            påkallat. Därför anser jag det viktigt att slå fast några punkter.
          </note>
          <note>
            1. Manlig omskärelse var inte föremål för diskussion i samband
            med framtagandet av barnkonventionen.
          </note>
          <note>
            2. Barnkommittén i Genève har aldrig tagit upp frågan. Den har
            till uppgift att granska efterlevnaden i de stater som har ratificerat
            konventionen.
          </note>
          <note>
            3. Den svenska barnkommittén, som tillsattes via krav här i riksdagen,
            har inte heller gjort några överväganden på området. Den redogör
            för den dåvarande situationen men ställer inga krav.
          </note>
          <note>
            4. Inga krav på förbud har väckts i motion eller fråga här i
            riksdagen - inte heller i samband med denna proposition.
          </note>
          <note>
            Det är denna samsyn som legat till grund för arbetet med den
            här frågan. Jag vill därför passa på och tacka mina kolleger i
            övriga partier i utskottet för ett konstruktivt samarbete. Med
            barnets bästa för ögonen har vi granskat propositionen och motioner
            och gjort de förbättringar som vi ansett nödvändiga.
          </note>
          <note>
            Det handlar om att smärtlindring alltid måste ges.
          </note>
          <note>
            Detta ska ombesörjas av legitimerad läkare eller sjuksköterska.
            Här fanns en oklarhet i propositionen som vi nu tagit bort.
          </note>
          <note>
            Vi anser inte att det ska lagregleras om särskild kompetens för
            läkare för att få utföra omskärelsen.
          </note>
          <note>
            Samma kompetens måste krävas som för ingrepp som sker av medicinska
            skäl, men att det inte ska regleras i lag utan skötas inom hälso-
            och sjukvården.
          </note>
          <note>
            Vi föreslår också att regeringen ska ges i uppdrag att efter
            fyra år återkomma till riksdagen med en bred redovisning av erfarenheterna
            av lagregleringen. Här har ju, bl.a. i en motion och av professor
            Yngve Hofvander, framförts synpunkter om en tillfällig lagstiftning.
          </note>
          <note>
            Jag anser att det är ett viktigt steg vi tagit när nu riksdagens
            partier enats om att begära denna redovisning och på så vis möjliggöra
            en utvärdering av lagstiftningen. Vi ska stifta lagar som står
            i samklang med rättsuppfattningen i det omgivande samhället.
          </note>
          <note>
            Herr talman! Jag vill med det anförda yrka bifall till förslaget
            i betänkandet och avslag på reservationen. Samtidigt kan jag konstatera
            att under de sex minuter som har talat har det omskurits ungefär
            140
          </note>
          <note>
            pojkar runtom på vår jord.
          </note>
          <note type="speaker">
            Anf. 24 LEIF CARLSON (m):
          </note>
          <note>
            Herr talman! Som det har sagts föreslår regeringen i den föreliggande
            propositionen en reglering av sådana omskärelser av pojkar som
            inte är medicinskt betingad. I botten finns naturligtvis diskussionen
            om omskärelse som företeelse.
          </note>
          <note>
            Det här är ett område där principer och värderingar ställs mot
            varandra. Känslor väcks, och det är lätt att ta till överord och
            fälla onyanserade påståenden.
          </note>
          <note>
            Jag omfattar den medicinska etiken men också religionsfriheten
            och respekten för andra människors tro, även om jag inte riktigt
            förstår den.
          </note>
          <note>
            Jag tycker att det är rätt och riktigt att ta religiöst och etiskt
            betingade hänsyn, likaväl som det är viktigt att ta hänsyn till
            den enskilda individen som riskerar att utsättas för smärta och
            komplikationer på grund av ett ingrepp som inte är betingat av
            medicinska skäl utan sker på frisk vävnad. Det är en grannlaga
            uppgift att finna en acceptabel balans i vårt förhållningssätt.
          </note>
          <note>
            Omskärelse av pojkar är något som har förekommit i olika kulturer
            i flera tusen år av olika skäl såväl religiösa som kulturella.
            I Sverige har det aldrig varit en del av vare sig kultur eller
            religion, men visst har man känt till företeelsen, om inte annat
            så från Bibeln. Omfattningen har varit liten och så att säga exklusiv,
            vilket har medfört att det inte har funnits något starkare allmänt
            engagemang i frågan.
          </note>
          <note>
            Fram till helt nyligen har det ansetts självklart att föräldrarna
            har haft en total beslutsrätt över barnen, och deras beslut har
            inte kunnat ifrågasättas.
          </note>
          <note>
            Någon reglering av verksamhet som pågått så länge i världen och
            som har berört oss så lite har inte ansetts nödvändig. Till detta
            kommer att man har haft mycket oklara uppfattningar om barns förmåga
            att känna smärta. Inte förrän under de senaste åren har forskningen
            kunnat påvisa att även mycket små barn förvisso kan känna smärta
            och att smärtan sätter outplånliga spår.
          </note>
          <note>
            Samtidigt har de senaste årens befolkningsförändringar medfört
            att ingreppet har blivit mycket vanligare, och man har kunnat
            konstatera att det är långt ifrån komplikationsfritt. Barnets
            rättigheter har uppmärksammats alltmer och den spänning som finns
            mellan dessa aspekter och rätten till sin religion och rätten
            att få växa upp i sin kulturkrets har gjort att frågan om omskärelse
            har lyfts fram i ljuset. Det har blivit uppenbart att någon form
            av reglering av verksamheten måste ske för att tillvarata barnets
            rätt att slippa onödig smärta och tvingas på ett ingrepp som inte
            kan göras ogjort, samtidigt som rätten till religionsfrihet inte
            träds för när. Det är, som jag tidigare sade, en mycket vansklig
            uppgift.
          </note>
          <note>
            Det är medicinskt grundläggande att opåkallade ingrepp i frisk
            vävnad som inte medför någon hälsovinst för personen inte ska
            göras. Man tillfogar då smärta utan anledning. Risk för komplikationer
            finns alltid, även med dödlig utgång. Möjligheten att senare i
            livet ångra sig finns inte. Jag har själv av de skälen haft mycket
            stora problem med att acceptera omskärelse av pojkar som inte
            är stora nog att välja själva.
          </note>
          <note>
            Men mot det står att det finns uppgifter om hälsovinster, även
            om de i dag starkt ifrågasätts. Risken för s.k. köksbordskirurgi
            utan minsta garantier för kvalitet och smärtlindring är uppenbar.
            Vikten av religiös och kulturull identitet kan inte nog uppskattas
            liksom nödvändigheten av att respektera andras åsikter, även om
            jag inte delar dem.
          </note>
          <note>
            Samtidigt måste man fråga sig: Är det föräldrarnas rätt till
            religionsfrihet som nu värnas i stället för barnets rätt?
          </note>
          <note>
            Det finns alltså skäl att välkomna en reglering samtidigt som
            vi måste inse att vi i dag inte kan säga om den ens med riksdagens
            kompletteringar och skärpningar fått en lämplig utformning. Tillvaratar
            den verkligen barnens intressen? Vad mer finns att vänta i diskussionen
            om eventuella hälsovinster?
          </note>
          <note>
            Säkras smärtlindring och upplevs respekten för religiösa och
            kulturella traditioner som acceptabel?
          </note>
          <note>
            Med tanke på svårigheterna att konstruera en bra reglering inom
            ett område där så mycket spänningar finns ville vi moderater att
            lagen skulle tidsbegränsas.
          </note>
          <note>
            Då skulle en omfattande diskussion som underlag för ett nytt
            ställningstagande bli nödvändig. Nu blev resultatet av utskottets
            arbete att riksdagen föreslås ge regeringen till känna att en
            omfattande utvärdering ska ske inom fyra år för att utröna om
            förändringar i regleringen måste göras, och det kan jag acceptera.
          </note>
          <note>
            Under denna tid förutsätter jag att en betydligt livligare debatt
            kommer att föras ute i samhället där frågan om hur barnkonventionens
            krav att alla lagstiftningsåtgärder ska vidtas för att skydda
            barn mot alla former av psykiskt eller fysiskt våld, skada eller
            övergrepp ska vägas mot samma konventions inledning där det framhålls
            att vederbörlig hänsyn ska tas till vikten av varje folks traditioner
            och kulturella värden. Sannolikt sker också rätt stora och snabba
            åsiktsförändringar som berör synen på barn och synen på vad som
            är verkligt viktigt ur religiös och kulturell synpunkt inom de
            berörda grupperna. Uppföljningen av riksdagens beslut är alltså
            mycket viktig.
          </note>
          <note>
            Med tanke på att riksdagen också har fattat beslut om prioriteringsriktlinjer
            i vården är det också viktigt att man här följer upp även hur
            dessa efterlevs. Det är ju inte fråga om ett ingrepp som kan hänföras
            till hälso- och sjukvård, utan det är i högsta grad en angelägenhet
            utanför det som andra skattebetalare kan finna det rimligt att
            finansiera. Utan tvivel medför också det ökade antalet samt att
            kraven på att smärtlindring skärps, vilket jag återkommer till,
            att resursåtgången blir rätt stor. Det finns alltså många skäl
            till att noga följa utvecklingen under de närmaste åren.
          </note>
          <note>
            Herr talman! Även om regeringens förslag att rättsligt reglera
            sådan omskärelse som det nu är fråga om var välkommet har utskottet
            ansett det vara nödvändigt att skärpa förslaget på ett par områden.
            Vi menar att det finns några punkter där precisering och en mer
            skärpt lagstiftning behövs.
          </note>
          <note>
            Det gäller till att börja med informationen som måste vara mycket
            tydlig till båda parter så att man verkligen har informerat om
            beslutet. Det gäller även det som händer i framtiden, vilket ska
            ingå i den information som ska ges. Det är också väldigt viktigt
            att göra klart att så fort ett barns vilja på något sätt kan anas
            måste denna respekteras.
          </note>
          <note>
            Det gäller också, och inte minst, att smärtlindring ska ske.
            Här lämnas inte någon mån för att glida på detta och acceptera
            otillräcklig sådan med motivering att barnen nog inte känner så
            mycket, att det går så fort osv. Ingreppet är smärtsamt. Smärtlindring
            ska ske för alla barn, och den ska, för att bl.a. minska risken
            för komplikationer och för att den ska under tillsyn, ske av hälso-
            och sjukvårdspersonal med kompetens för detta, och det gäller
            även för den minsta barnen.
          </note>
          <note>
            Under sådana förhållanden har vi funnit det försvarligt att en
            särskild omskärare med speciell och dokumenterbar kunskap kan
            utföra själva ingreppet på de mycket små barnen då ingreppet är
            minst, då läkningen är bäst och då risken för komplikationer är
            minst. För de allra minsta barnen är risken minst, och därför
            är detta ett i dag försvarligt ställningstagande.
          </note>
          <note>
            Herr talman! Jag tror att vi har lyckats skapa en så pass väl
            avvägd reglering inom ett mycket känsligt område som det i dag
            är möjligt att åstadkomma.
          </note>
          <note>
            Mycket väsentliga principer står här delvis mot varandra, och
            ingen är självklart rätt, ingen lösning är den odisputabelt korrekta.
            Här krävs att vi erkänner att det finns, inte bara rätt och fel
            utan ibland är inget alldeles rätt eller helt fel.
          </note>
          <note>
            Jag hoppas på en djupgående debatt i samhället präglad av tolerans,
            lyhördhet och respekt för problemen framöver och att många deltar
            i den debatten, så att vi om fyra år har ett underlag för ett
            ännu bättre beslut.
          </note>
          <note>
            Med detta yrkar jag bifall till förslaget i betänkandet.
          </note>
          <note type="speaker">
            Anf. 25 ROLF OLSSON (v):
          </note>
          <note>
            Herr talman! Det finns i dag, som framhållits, ingen särskild
            rättslig reglering av omskärelser av pojkar, dvs. sådana omskärelser
            som inte är medicinskt betingade. Det är en klart otillfredsställande
            situation, inte minst mot bakgrund av att dessa ingrepp ökat i
            vårt land under senare år. Socialstyrelsen uppskattar att uppemot
            3 000 pojkar omskäres varje år i Sverige.
          </note>
          <note>
            Det nu föreliggande förslaget anger bl.a. under vilka förutsättningar
            en omskärelse får utföras, vem som får utföra ingreppet och straffbestämmelser
            för den som utför ingreppet utan att vara behörig. Det är väsentliga
            markeringar.
          </note>
          <note>
            Socialutskottet har i ett brett arbete över partigränserna ytterligare
            preciserat lagförslaget på viktiga punkter. I förslaget finns
            nu inskrivet att den obligatoriska smärtlindringen ska ombesörjas
            av legitimerad läkare eller legitimerad sjuksköterska. Vidare
            finns ett tillkännagivande om att regeringen ska följa lagens
            tillämpning under fyra år och snarast därefter återkomma till
            riksdagen med en bred redovisning av erfarenheterna av lagregleringen.
            En internationell jämförelse bör också följa med denna redovisning,
            enligt tillkännagivandet.
          </note>
          <note>
            Lagförslaget utgör en avvägning mellan viktiga grundläggande
            principer och rättigheter som inte låter sig förenas på ett enkelt
            sätt i detta fall. Det berör religionsfriheten, det berör FN:s
            barnkonvention och det berör också viktiga medicinsk-etiska spörsmål.
          </note>
          <note>
            Det är Vänsterpartiets uppfattning att det nu föreliggande förslaget
            går att förena med dessa viktiga principer.
          </note>
          <note>
            Men för Vänsterpartiets del är det viktigt att fastslå att detta
            lagförslag ska ses som början på en process som kan vända utvecklingen.
            Traditioner och sedvänjor kan förändras, former och utövande kan
            modifieras av en aktiv och öppen samhällsdebatt med sakliga argument,
            och en sådan debatt har nu börjas föras på allvar. Det är en debatt
            som vi i Vänsterpartiet välkomnar. Det är därvid oerhört viktigt
            att sträva efter att alla får komma till tals och att tid ges
            så att processen får verka. Vi ska också ha i minnet att denna
            debatt och kritiska granskning av omskärelser pågår i många länder
            runt vår jord. Tillkännagivandet i betänkandet om att regeringen
            ska återkomma till riksdagen med en bred rapport efter fyra år
            borgar för att frågan kommer att fortsätta att diskuteras och
            vara föremål för nya överväganden. Det är mycket viktigt.
          </note>
          <note>
            Herr talman! Med detta yrkar jag bifall till utskottets hemställan
            i betänkandet.
          </note>
          <note type="speaker">
            Anf. 26 CHATRINE PÅLSSON (kd):
          </note>
          <note>
            Herr talman! När jag tog del av regeringens förslag, när propositionen
            kom i slutet på mars, tror jag att det var, kände jag en stor
            vånda. Jag kände ånyo att det finns vissa frågor som vi beslutar
            om här i riksdagen som är svårare än andra. Jag kände att jag
            närmade mig den här mycket, mycket svåra frågan med stor ödmjukhet.
          </note>
          <note>
            Precis som Leif Carlson så riktigt sade, är det så svårt när
            man ska väga två saker emot varandra. Nu är det förvisso så att
            socialutskottets verksamhetsområde inte omfattar religionsfriheten,
            som är en grundlag, utan det är en fråga för konstitutionsutskottet.
          </note>
          <note>
            Därför, herr talman, är anledningen till att den här frågan hamnade
            hos oss i socialutskottet att den just rör ett ingrepp.
          </note>
          <note>
            Vi har fått en hel del brev och telefonsamtal om den här frågan,
            och jag har stor respekt för var och en av åsikterna, oavsett
            vilka man har. Men när motionstiden pågick kunde man bara konstatera
            att det inte fanns någon motion som ville förbjuda omskärelse
            i Sverige.
          </note>
          <note>
            I den kristdemokratiska motionen var vi noga med att ta upp smärtlindringen.
            Vi krävde att man skulle försäkra sig om adekvat smärtlindring.
            Vi tycker att det är precis lika viktigt oavsett hur gammal en
            pojke är. Och jag är glad, herr talman, att vi i utskottet har
            fått fram ett betänkande som garanterar detta.
          </note>
          <note>
            Jag vill också gärna säga att jag tycker att det är oerhört bra
            att efter fyra år få en bred utvärdering av förslaget. Jag tror
            att vi behöver det. Jag tror också att svenska folket behöver
            lite tid för att samtala i sådana här frågor och försöka förstå.
            Vi ska med all respekt försöka se till att vi kommer så rätt som
            det över huvud taget är möjligt.
          </note>
          <note>
            Jag vill, herr talman, yrka bifall till utskottets hemställan
            i socialutskottets betänkande.
          </note>
          <note>
            Jag kan känna en viss glädje över att man nu har fört frågan
            för de här barnen framåt, dvs. att man nu garanterar smärtlindring,
            att ingreppet sker på ett riktigt sätt i sterila miljöer och att
            det bara är legitimerade läkare plus de som har fått Socialstyrelsens
            godkännande som får utföra ingreppet.
          </note>
          <note>
            Jag vill också uttrycka en viss besvikelse över
          </note>
          <note>
            Miljöpartiet, vilket som enda reservant faktiskt avstyrker propositionen.
            Det tycker jag är synd. Det betyder att omskärelse skulle kunna
            ske på 2 000-
          </note>
          <note>
            3 000 pojkar i det här landet helt utan lagreglering.
          </note>
          <note>
            Men jag är glad att det finns en bred majoritet för betänkandet.
          </note>
          <note type="speaker">
            Anf. 27 KIA ANDREASSON (mp) replik:
          </note>
          <note>
            Herr talman! Anledningen till att vi avstyrker propositionen
            är att vi vill att regeringen ska återkomma med ett förslag som
            ger just de minsta barnen ett skydd. Som jag sade kan vi inte
            ställa upp på att omskärelse av pojkar som är under två månader
            kan utföras även i en icke steril miljö, för det behöver ju inte
            ske på sjukhus. Många läkare säger att just smärtlindringen är
            det moment som är kritiskt när det gäller så små barn. Därför
            kan vi inte ställa oss bakom förslaget. Men vi vill att det ska
            vara en reglering och att man ska återkomma med ett förslag som
            ger ett skydd för just de minsta barnen.
          </note>
          <note type="speaker">
            Anf. 28 CHATRINE PÅLSSON (kd) replik:
          </note>
          <note>
            Herr talman! Konsekvensen när man avstyrker propositionen blir
            trots allt att omskärelser sker utan lagreglering, och i den reservation
            som finns avstyrks likväl hela propositionen.
          </note>
          <note type="speaker">
            Anf. 29 KIA ANDREASSON (mp) replik:
          </note>
          <note>
            Herr talman! Som jag sade vill vi ha en reglering, men vi vill
            att man ska återkomma därför att regleringen inte är fullständig
            när dessa små barn utelämnas. Jag tycker att Chatrine Pålsson
            kan ta till sig att vi inte vill utelämna dessa små barn på det
            vis som man har gjort i betänkandet och i propositionen.
          </note>
          <note type="speaker">
            Anf. 30 CHATRINE PÅLSSON (kd) replik:
          </note>
          <note>
            Herr talman! Reservationstexten handlar faktiskt om att propositionen
            avstyrks, Kia Andreasson. Annars skulle man enbart utifrån den
            här synpunkten velat att regeringen återkommer, men nu avstyrker
            man propositionen på alla punkter, vilket betyder ingen reglering.
          </note>
          <note type="speaker">
            Anf. 31 KENNETH JOHANSSON (c):
          </note>
          <note>
            Herr talman! Frågan om omskärelse av pojkar har debatterats flitigt
            under senare tid. Det är en fråga som är svår, komplex och som
            väcker känslor. Jag tror att många upplever någon form av konflikt
            mellan barns hälsa och välbefinnande kontra kulturella och religiösa
            värden, så även jag.
          </note>
          <note>
            I Sverige omskärs ca 3 000 pojkar per år. Det finns sannolikt
            ett mörkertal när det gäller ingrepp som sker utan myndigheternas
            eller sjukvårdens kännedom.
          </note>
          <note>
            Centerpartiet ställer sig bakom utskottsmajoritetens förslag
            i dess helhet. Vi anser att det är riktigt med en lag och reglering
            av omskärelse av pojkar som inte är medicinskt betingad. Smärtlindring
            blir obligatorisk och ingreppet får utföras endast av legitimerad
            läkare eller, i vissa fall, av personer med särskilt tillstånd
            av Socialstyrelsen. Trots de tveksamheter som kan anföras anser
            Centerpartiet vid en samlad bedömning att förslaget motiveras
            av att den medicinska säkerheten ökar och av att smärtlindring
            säkras.
          </note>
          <note>
            Socialutskottets majoritet, som jag och Centerpartiet tillhör
            i denna fråga, har gjort viktiga skärpningar och förbättringar
            av regeringens förslag. Från
          </note>
          <note>
            Centerpartiet motionerade vi t.ex. om att alla pojkar oavsett
            ålder ska ges samma rätt till ett tryggt, smärtfritt kirurgiskt
            ingrepp. Utskottets skärpning, innebärande att omskärelse inte
            ska få utföras utan smärtlindring samt att smärtlindringen ska
            ombesörjas av legitimerad läkare eller legitimerad sjuksköterska,
            är bra. Tillsammans med resten av innehållet i utskottstexten
            betyder det att Centerpartiets motionskrav har tillgodosetts.
            Även övriga förslag och skrivningar i utskottsbetänkandet känns
            så långt jag kan bedöma genomarbetade. Det är bra att vi har uppnått
            en enighet, i varje fall i det närmaste, mellan partierna.
          </note>
          <note>
            Det är viktigt att noga följa effekterna av den föreslagna lagstiftningen.
            Därför är det som utskottet säger om att regeringen efter fyra
            år ska återkomma till riksdagen med en bred redovisning av erfarenheterna
            av lagregleringen ett bra förslag.
          </note>
          <note>
            Statens medicinsk-etiska råd är en av flera instanser som i sina
            remissvar framfört värdefulla synpunkter på detta ärende. Bl.a.
            har de diskuterat att det behövs fortsatt samhällsdialog om möjligheterna
            till förändringar av formerna för omskärelse, åtminstone på längre
            sikt. Med full respekt för kulturella och religiösa värden och
            intressen kan det inte vara fel att stimulera dialog - och dialog
            betyder självfallet att alla berörda ska delta.
          </note>
          <note>
            Till sist, herr talman, vill jag yrka bifall till förslaget i
            utskottets betänkande i dess helhet.
          </note>
          <note type="speaker">
            Anf. 32 KERSTIN HEINEMANN (fp):
          </note>
          <note>
            Herr talman! Propositionen om omskärelse av pojkar har enligt
            min mening fått en mycket noggrann behandling i socialutskottet.
            Strävan har också varit att vi skulle bli så eniga som möjligt.
            Det här är ett svårt område att fatta politiska beslut omkring.
            Samtliga partier utom Miljöpartiet står ju också bakom betänkandet.
          </note>
          <note>
            Det var många olika aspekter som behövde vägas in i den här frågan.
            Propositionen handlar i viss mån, men inte direkt, om religionsfrihet.
            I första hand handlar det om att skydda de små pojkarna, alltså
            de som är under två månader. Det är det som det handlar om i huvudsak.
            Det är enligt Folkpartiets uppfattning bra att omskärelse av pojkar
            nu blir lagreglerad. Socialutskottet har också gjort ett antal
            förändringar i förhållande till propositionen som ytterligare
            förstärker säkerheten när det gäller omskärelse.
          </note>
          <note>
            I propositionen fanns endast något vagt inskrivet om smärtlindring.
            Det nu föreliggande betänkandet tillförsäkrar även de små pojkarna,
            under två månader, en adekvat bedövning som ska utföras av legitimerad
            personal, läkare eller sjuksköterska. Bedövningen, som består
            av en spruta med lokalbedövningsmedel, är inte helt enkel att
            lägga. Därför är det viktigt att legitimerad sjuksköterska eller
            läkare ger injektionen. Jag utgår från att man t.ex. inom den
            judiska församlingen kommer att anlita en van person för det här.
          </note>
          <note>
            Även när det gäller de personer som utan att vara läkare ska
            få utföra omskärelse på de små pojkarna har utskottet skärpt förslaget
            så att den person som ska ha en speciell kompetens och noggrant
            ha lärt sig att utföra omskärelsen också ska kunna dokumentera
            sina kunskaper. Vi vet att de som gör det i dag har en utbildning,
            men det är viktigt att man också kan dokumentera denna. Det föreslås
            en särskild bestämmelse i lagen enligt vilken regeringen eller
            den myndighet regeringen bestämmer får meddela föreskrifter om
            de här personernas kompetens.
          </note>
          <note>
            Herr talman! Dessutom innehåller den föreslagna lagen regler
            om information, samtycke, tillsyn och straffansvar för den som
            utför omskärelse utan att vara behörig. Det är bra.
          </note>
          <note>
            Den senaste tiden har vi ju, som flera har talat om, fått en
            diskussion omkring omskärelse, om den ska förbjudas eller inte.
            Det är inte frågan om förbud eller inte som är uppe i dag, men
            det här är en diskussion som jag utgår från kommer att fortsätta.
            Jag tycker att det är viktigt att diskussionen också förs bland
            de grupper i vårt samhälle där omskärelse är en del av religionen
            eller kulturen.
          </note>
          <note>
            Vi anser inte att det i dag finns anledning att förbjuda omskärelse.
            Med hänsyn till de förslag som nu föreligger anser vi också att
            omskärelse, genom lagregleringen och de speciella regler som ska
            gälla, kommer att kunna ske på ett mer betryggande sätt än tidigare.
            Vi har också förslaget om en utvärdering efter fyra år, som naturligtvis
            kommer att ligga till grund för ett eventuellt framtida ställningstagande.
          </note>
          <note>
            Med detta yrkar jag bifall till utskottets förslag.
          </note>
          <note type="speaker">
            Anf. 33 KIA ANDREASSON (mp) replik:
          </note>
          <note>
            Herr talman! Jag vill tydliggöra varför Miljöpartiet, som Kerstin
            Heinemann sade, inte står bakom. Det är på grund av det som jag
            har sagt tidigare, att de små barnen inte omfattas. Det var en
            diskussion i utskottet. Vårt förslag handlar om denna del. Vi
            är för en reglering. Utskottet ansåg dock att man inte kunde göra
            en sådan reservation. Då måste man avslå hela betänkandet. Det
            ville inte vi, men i denna tvist fann utskottet att vi i stället
            skulle avslå hela. Det står också i betänkandet på s. 7 att det
            är i den delen som
          </note>
          <note>
            Miljöpartiet är emot, alltså just att de minsta barnen inte omfattas
            av att legitimerade läkare ska utföra det här.
          </note>
          <note type="speaker">
            Anf. 34 KERSTIN HEINEMANN (fp) replik:
          </note>
          <note>
            Herr talman! Jag antar att Kia Andreassons replik mer var en
            replik på Chatrine Pålsson än på mig eftersom jag bara sade att
            ni inte var med i det enhälliga betänkandet. Men då kan jag passa
            på att säga att jag tycker att Kia Andreasson kanske har läst
            betänkandet lite dåligt när hon framför det här att bedövningen
            inte sker under bra former. Jag är övertygad om att både legitimerade
            läkare och legitimerade sjuksköterskor, med den legitimation och
            den vana som de har, när de utför den här lokalbedövningen kommer
            att se till att det sker under sterila och betryggande former.
          </note>
          <note type="speaker">
            Anf. 35 TASSO STAFILIDIS (v):
          </note>
          <note>
            Herr talman! Jag vill börja med att referera till vad en omskuren
            och kränkt man anförde på TV i morse.
          </note>
          <note>
            Han känner sig kränkt, kränkt av sina föräldrar och kränkt av
            samhället som inte skyddat hans mänskliga rättigheter som barn.
            Han beskriver det lagförslag som vi debatterar i dag som överilat,
            dåligt underbyggt och dåligt utrett. Lagförslaget har i praktiken
            givit vika för religiösa och puritanska traditioner. Han hävdar
            att begreppet religionsfrihet tydligt och kanske avsiktligt misstolkats
            eller vantolkats. Han säger:
          </note>
          <note>
            Smärtan är inte huvudsaken. Utseendet är inte huvudsaken. Det
            är rätten att själv få välja som är huvudsaken. Barnet har inte
            den fria viljan. Ingreppet kan aldrig göras ogjort. Att få sin
            förhud avskuren bär man med sig hela livet som en märkning, en
            ofrivillig märkning.
          </note>
          <note>
            Herr talman! I praktiken överlåter socialutskottet ansvaret för
            detta ingrepp på den enskilde pojken om han nu inte skulle vilja
            utsätta sig för en omskärelse där förhuden skärs bort från pojkens
            penis. Om pojken inte protesterar, sätter sig emot eller på något
            annat synligt och tydligt sätt visar att han inte vill få förhuden
            bortskuren genomförs ingreppet eller omskärelsen efter föräldrarnas
            och traditionernas önskemål. Det försvarslösa skrikande barnet,
            ett barn som inte har bett om att bli stympat, får sin förhud
            på penis avskuren.
          </note>
          <note>
            Men, herr talman, vad händer om pojken inte vill men ändå inte
            vågar säga ifrån? Och för all del påpekar både regeringen och
            socialutskottet mycket riktigt att mycket små barn av naturliga
            skäl inte kan ge uttryck för en egen vilja.
          </note>
          <note>
            Detta förefaller mig vara ett stort avsteg från den praxis som
            annars tillämpas utifrån principen om barnets bästa, grundat bl.a.
            på FN:s konvention om barnets rättigheter.
          </note>
          <note>
            Jag trodde att vi i denna kammare och lagstiftningen främst ska
            skydda barn från just sådana situationer som en omskärelse i praktiken
            innebär, alltså enligt barnkonventionens artikel 24 vidta alla
            effektiva och lämpliga åtgärder i syfte att avskaffa traditionella
            sedvänjor som är skadliga för barns hälsa, eller som i artikel
            19, där det står att vi via lagstiftningen ska skydda barn mot
            alla former av fysiskt och psykiskt våld, skada eller övergrepp.
          </note>
          <note>
            Herr talman! Vems ärenden går socialutskottet och regeringen
            i detta förslag? Ja, inte är det barnens!
          </note>
          <note>
            Och jag frågar mig varför. Kanske har utskottet ett bättre svar
            och ett uns till motivering för sitt avslag på motion So44, skriven
            av mig själv med flera, där vi begär att en åldersgräns på 18
            år införs då den unge mannen själv får bestämma över ett kirurgiskt
            ingrepp av detta slag på sin egen kropp. Vi har även lyft upp
            en gräns vid 16 års ålder då en pojke får anses ha nått en sådan
            mognad att han är kapabel att inse innebörden i ingreppet och
            själv kunna medverka till ett beslut. Detta måste sjukvården försäkra
            sig om vid enskilt samtal med den berörde pojken, då det därefter
            även krävs tillstånd från vårdnadshavare.
          </note>
          <note>
            I praktiken finns det, herr talman, i motsats till det
          </note>
          <note>
            Chatrine Pålsson sade, ett förslag i detta betänkande på förbud
            mot omskärelse på pojkar. Min uppfattning är att vi genom att
            inte totalförbjuda omskärelse av pojkar bryter vi mot bl.a. barnkonventionen.
            Förvisso är utskottets förslag bättre än regeringens proposition,
            men jag förstår inte varför det ska krävas fyra år innan en utvärdering
            ska genomföras.
          </note>
          <note>
            Min största farhåga, eller det jag reagerat starkast över - ja,
            herr talman, det jag så att säga saknar mest av allt - är vart
            förhuden har tagit vägen. Ingenstans har jag kunnat utläsa någon
            målinriktning att man på sikt ska försöka få bort omskärelse av
            pojkar under
          </note>
          <note>
            18 år. Varför? Kan någon vänlig ledamot i socialutskottet förklara
            detta för mig? Ska det för all framtid vara så att vissa barn,
            små pojkar, automatiskt föds till att utsättas för en omskärelse
            där pojkarnas förhud skärs bort?
          </note>
          <note>
            Vem tar ansvar för detta ingrepp när pojkarna blivit unga män
            och känner djup ånger och förtvivlan över hur de har behandlats
            och vad de har utsatts för utan att själva ha förmått stå emot?
            Jag förstår att detta lagförslag innebär att lagstiftaren tvår
            sina händer, men det är socialutskottet, ja, vi ledamöter av
          </note>
          <note>
            Sveriges riksdag, som i slutändan bär ansvaret men som på grund
            av omständigheter som jag inte förstår överlåter ansvaret och
            skulden på den pojke som redan utsatts för något han inte kunnat
            påverka.
          </note>
          <note>
            Herr talman! Jag har i viss mån, på kort sikt, förståelse för
            lagförslaget med tanke på just barnen, nämligen att på ett relativt
            sätt skydda barnen från den smärta de utsätts för vid en omskärelse
            genom smärtlindring och att ingreppet enbart får genomföras av
            läkare, såvida barnet inte är under två månader gammalt, då även
            andra, av Socialstyrelsen godkända, tyvärr tydligen får genomföra
            detta kirurgiska ingrepp. Syftet är dock att även här skydda barnen
            genom att ingreppet ska ske så säkert som möjligt.
          </note>
          <note>
            Men ingenstans står det något om att detta är en temporär lösning,
            en akut åtgärd, i väntan på en attitydförändring till omskärelse.
          </note>
          <note>
            Herr talman! Jag ser det här förslaget som en akut åtgärd, och
            flera av ledamöterna i socialutskottet har just påpekat detta
            i sina anföranden. Men det står ingenting om det här i betänkandet.
            Varför? Ingenstans efterlyser socialutskottet en attitydförändring.
          </note>
          <note>
            Ingenstans föreslår socialutskottet en informationskampanj mot
            att barn utsätts för könsstympande ingrepp - ingenstans. Varför,
            herr talman? Ska vi se detta förslag som pojkars rättighet att
            få förhuden avskuren? Jag vill fråga er ledamöter i socialutskottet
            om det är på detta vis som ni har gjort era bedömningar och avväganden.
          </note>
          <note>
            Eftersom utskottet inte heller har valt att motivera sitt avslag
            på motion So44, som alltså är den enda motion där det krävs ett
            förbud mot omskärelse såvida man inte har fyllt 16 eller 18 år,
            skulle jag kunna se det som att utskottet egentligen instämmer
            i kravet på åldersgräns men kanske inte vågar eller förmår argumentera
            emot. Det har jag också uppfattat i flera inlägg från talarstolen
            i dag. Och eftersom ingen här i kammaren än så länge har begärt
            replik kan jag inte heller annat än tolka det så att ledamöterna
            här i kammaren håller med mig men av olika anledningar inte förmår
            argumentera emot. Är det så, ledamöter i socialutskottet? Vart
            tog principen om barnets bästa vägen?
          </note>
          <note>
            Herr talman! Jag har absolut ingenting emot omskurna män eller
            att män omskär sig. Jag är den förste att förespråka mäns rätt
            att själva avgöra om de vill ha kvar sin förhud eller ej av diverse
            olika anledningar och skäl. Men jag är emot att barn utsätts för
            ingrepp där de själva inte kan fatta beslut. Det är inget annat
            än övergrepp, övergrepp på barn.
          </note>
          <note>
            Herr talman! Med detta vill jag yrka bifall till motion So44
            med kravet på åldersgräns för omskärelse av pojkar som inte är
            medicinskt motiverad och i praktiken ett förbud mot omskärelse
            av pojkar.
          </note>
          <note>
            Herr talman! Smärtan är inte huvudsaken. Utseendet är inte huvudsaken.
            Inte ens den sterila och säkra miljön vid omskärelse är huvudsaken.
            Det är barnets rätt som är huvudsaken, barnets rätt att själv
            få välja. Det är huvudsaken.
          </note>
          <note type="speaker">
            Anf. 36 ULLA HOFFMANN (v):
          </note>
          <note>
            Herr talman! Omskärelse väcker starka reaktioner, vilket visas
            av att den debatt som har förts har varit mycket upprörd. En del
            debattörer hävdar att barnet måste få välja själv och att omskärelse
            är ett brott mot de mänskliga rättigheterna. Låt mig redan nu
            säga att jag delar den uppfattningen. Religiösa samfund å andra
            sidan hävdar sin rätt att omskära små pojkar, eftersom de då ingår
            i ett förbund med Gud eller
          </note>
          <note>
            Profeten. Under religionsfrihetens täckmantel kräver de att få
            fortsätta dessa övergrepp på nyfödda eller små pojkar - som om
            att skära bort en del, en viktig del, av ett barns penis skulle
            vara att jämställa med nattvarden, som överrabbin emeritus i judiska
            församlingen hävdar.
          </note>
          <note>
            Det är också intressant att notera hur många debattörer har uttryckt
            sig. Man talar om barnens rätt till förbund med Gud eller Profeten.
            Man säger att man har ett behov av att känna igen en jude eller
            en muslim. Men detta är tydligen ett behov som endast finns på
            den manliga sidan. Jag må vara okunnig på detta område, men jag
            har svårt att föreställa mig att det första två män gör för att
            känna igen varandra är att dra ned byxorna. Och om det skulle
            vara så två män bekantar sig med varandra, hur ska man då veta
            om det är en jude, en kristen eller en muslim, eftersom omskärelsen
            görs på samma sätt?
          </note>
          <note>
            Det har hävdats av en professor i barnmedicin att den medicinska
            aspekten inte är viktigast, utan att barn har rätt till en kulturell
            identitet. Jag tar inte ställning till om den kulturella identiteten
            är väl så viktig som den medicinska, men jag förstår inte resonemanget.
            Om den kulturella identiteten innebär ett övergrepp på ett barn,
            är vi då beredda att acceptera det? Alldeles klart och tydligt
            är det för vissa läkare helt okej att utföra traumatiska kirurgiska
            ingrepp på helt friska barn, och läkaretiken tycks som bortblåst.
          </note>
          <note>
            Dessutom påstår en professor att smärtan endast varar i 30 sekunder.
            Men om smärtan varar i ett par veckor på en vuxen, varför skulle
            den då bara vara i
          </note>
          <note>
            30 sekunder på ett barn? Självklart är detta nonsens.
          </note>
          <note>
            Det är lika mycket nonsens som att hävda att barnet inte skulle
            komma ihåg övergreppet. Tillräckligt många vuxna män har vittnat
            om hur de upplevt omskärelsen som ett övergrepp och vilka spår
            den har satt i dem för resten av livet för att omskärelse ska
            totalförbjudas.
          </note>
          <note>
            En judisk man uttrycker det så här: Jag känner verkligen att
            de har tagit något ifrån mig. Vad han uttryckte var inte bara
            att man hade skurit bort en del av honom utan att man hade gjort
            det på en så känslig del av kroppen utan någon medicinsk orsak.
            Man hade framför allt skurit bort en del av hans könsorgan utan
            att fråga honom.
          </note>
          <note>
            I artikel 24 i barnkonventionen står att konventionsstaterna
            ska vidta alla effektiva och lämpliga åtgärder i syfte att avskaffa
            traditionella sedvänjor som är skadliga för barns hälsa. I artikel
            19 står att vi lagstiftningsvägen ska skydda barn mot alla former
            av fysiskt och psykiskt våld, skada eller övergrepp.
          </note>
          <note>
            Min uppfattning är att vi genom att inte totalförbjuda omskärelse
            av pojkar bryter mot barnkonventionen.
          </note>
          <note>
            Religionsfriheten är viktig, och den ska försvaras.
          </note>
          <note>
            Var och en av oss ska ha rätt att tillhöra ett religiöst samfund
            och praktisera vår tro. Men omskärelse av pojkar handlar inte
            om religion, lika lite som bortgiftande av 12-åriga flickor gör
            det. Jag har all respekt för vad som står i Bibeln - det står
            inte något om omskärelse i Koranen - men vi ska inte glömma att
          </note>
          <note>
            Bibeln skrevs under en helt annan verklighet än den vi lever
            i i dag. Att efterlevnaden av Bibeln kan förändras vet vi. Vi
            lever i dag inte efter alla de påbud som står där, eftersom vi
            vet bättre genom forskning och t.ex. genom att den kvinnosyn som
            avspeglas i
          </note>
          <note>
            Bibeln och Koranen har förändrats under årens lopp.
          </note>
          <note>
            Självklart går traditionella sedvänjor eller religiösa riter
            att förändra. Det handlar endast om medvetandegrad när det gäller
            vad de kan innebära. Överrabbinen emeritus säger i en debattartikel
            att han, om han bara får bevisat för sig att omskärelse är stympning,
            kommer att ställa upp och försöka motverka en tretusenårig historia.
            Det tycker jag låter positivt, eftersom det kan innebära att förbundet
            med Gud kan ta sig andra uttryck än att skära bort en del av en
            pojkes penis.
          </note>
          <note>
            Inledningsvis berättade jag att jag anser att omskärelse av pojkar
            ska totalförbjudas eftersom det enligt min mening är ett brott
            mot barnkonventionen och eftersom vi sätter barnkonventionen framför
            denna traditionella sedvänja. Jag yrkar därför bifall till motion
            So44 av Tasso Stafilidis. I motionen säger vi att det ska finnas
            en åldersgräns på 18 år vid manlig omskärelse som inte är medicinskt
            motiverad.
          </note>
          <note>
            Man skulle kunna ställa sig frågan varför jag då inte yrkar bifall
            till Miljöpartiets avslagsyrkande. Låt mig säga att socialutskottets
            betänkande är bättre eftersom Miljöpartiets avslagsyrkande innebär
            att omskärelsen kan fortsätta på samma sätt som i dag, dvs. utan
            krav på smärtlindring eller hygieniska förhållanden och utan några
            krav på den som utför ingreppet. Kia Andreasson säger visserligen
            att utskottet sagt att Miljöpartiet måste avslå förslaget för
            att kunna lägga fram sin reservation, men alternativet hade varit
            att Miljöpartiet hade skrivit ett eget lagförslag i en reservation.
          </note>
          <note>
            Herr talman! Jag vill också slutligen framföra att jag tycker
            att utskottet har gjort ett mycket seriöst arbete, även om jag
            anser att man kunde ha gått längre. Vi har kommit så pass långt
            i Sverige att vi inte borde acceptera att övergrepp på småpojkar
            genomförs under religionsfrihetens täckmantel.
          </note>
          <note type="speaker">
            Anf. 37 LEIF CARLSON (m) replik:
          </note>
          <note>
            Herr talman! Mycket av det Ulla Hoffmann och även tidigare talare
            sagt kan jag i sak hålla med om och ha förståelse för. Det sker
            utifrån vår kultursyn, vår rationella syn och den västerländska
            uppfattningen om hur man tar ställning. Men jag kan inte hålla
            med när det gäller det nedlåtande sätt som man ändå har mot människor
            som har en annan tro. Tidsaspekten är avgörande för hur deras
            religiösa upplevelse och deras religiösa förbund med sin gud ska
            ingås.
          </note>
          <note>
            Jag förstår inte deras syn, men jag respekterar den ändå därför
            att jag tycker att det är en del av vår västerländska idéfilosofi
            och vår tradition att respektera andra åsikter och så långt som
            möjligt ta hänsyn till dem. Vi ska övertyga dem i öppen debatt
            om att det kan lösas på annat sätt och att det inte är ett rimligt
            förhållningssätt.
          </note>
          <note>
            Därför är de fyra åren viktiga. Vi ska föra den debatten, så
            att förändringsförslagen kan komma från de religiösa och kulturella
            grupperna själva när de har insett att vi i sak har en riktig
            argumentering. Men jag är inte villig att ägna mig åt någon form
            av kulturimperialism där jag talar om att vi alltid har rätt,
            att vi i alla sammanhang vet vad som är bäst och att vi förmår
            väga hur barn upplever det mot hur familjen upplever det. Vi anser
            i vår individuella fixering att man alltid ska få avgöra själv,
            men andra tycker kanske i stället att samhörigheten i gruppen
            och familjen väger över. De enskilda tycker kanske faktiskt det.
          </note>
          <note>
            Vi ska övertyga dem i diskussion under dessa år, men vi ska inte
            med lagstiftning tvinga fram någonting och sätta oss på andra
            människors värderingar och trosuppfattningar förrän de själva
            har funnit att det kanske är bra att ändra sig. Jag vill ha större
            respekt för andra människor. Jag delar i sak uppfattningen att
            vi ska komma till en annan lösning, men det får ta den tid det
            tar.
          </note>
          <note type="speaker">
            Anf. 38 ULLA HOFFMANN (v) replik:
          </note>
          <note>
            Herr talman! Jag hoppades att det hade framgått ganska klart
            av mitt inlägg att jag inte anser att detta handlar om religion.
            Jag anser att man tar religionen som en täckmantel för att kunna
            göra vissa saker. Vi har samma fenomen vad gäller t.ex. könsstypmningen.
            Den betraktades under en viss period som en religiös företeelse.
            Längre fram har vi sagt att det handlar om kultur och traditionella
            sedvänjor. Vi har för ett litet slag sedan tagit bort den dubbla
            straffbarheten därför att vi har ansett att detta övergrepp inte
            ska få begås.
          </note>
          <note>
            Jag kan inte se varför man inte skulle kunna ge samma skydd här.
            Nu vill jag inte jämföra könsstympning med omskärelse av pojkar,
            eftersom det inte är samma typ av ingrepp och inte heller har
            samma bakgrund. Men jag kan inte se varför vi inte ska sätta barnkonventionen
            framför detta att man i religionsfrihetens namn försöker göra
            sådana saker.
          </note>
          <note>
            Det är rätt intressant. Leif Carlson talar om gruppen och familjen.
            Så har det också varit. Man pratar om familjens rätt. Man pratar
            om omskärelse som ett förbund med Gud. Men i en familj finns det
            ofta flickor. När jag har frågat hur flickorna ska kunna ingå
            detta förbund med Gud och hur de ska kunna visa sin kulturella
            identitet har svaret ibland blivit att de har slöjor. Då skulle
            man kunna säga att det hade varit enklare att använda detta yttre
            attribut än att omskära pojkar, dvs. göra detta ingrepp i pojkarnas
            penis.
          </note>
          <note type="speaker">
            Anf. 39 LEIF CARLSON (m) replik:
          </note>
          <note>
            Herr talman! Det är just detta vi kan acceptera -
          </note>
          <note>
            det rationella. Man gör en annan symbolhandling. Jag tycker att
            vi sätter oss på ärligt religiösa människor för vilka detta är
            viktigt när vi säger att de gör detta som en täckmantel. Jag tror
            inte att de gör det för att de vill skada barnen eller av någon
            annan anledning.
          </note>
          <note>
            Jag tror att de gör det av en djup religiös övertygelse som jag
            visserligen inte delar men som jag har respekt för. Att då säga
            att man har religionsfriheten som täckmantel tycker jag faktiskt
            är rätt oförskämt mot djupt religiösa människor.
          </note>
          <note>
            Jag tycker alltså att vi ska övertyga i diskussion.
          </note>
          <note>
            Vi ska inte utgå från inställningen att detta är någonting som
            vi kan sätta oss över därför att det inte har någon djup innebörd
            utan är hyckleri. Det är inte värdigt.
          </note>
          <note>
            Jag menar att vi ska övertyga i diskussion under åren och få
            grupperna att själva inse att det går att göra med symboliska
            handlingar och på ett annat sätt än vad man gör i dag. Då har
            vi vunnit slaget. Men vi vinner inte någon framgång med att helt
            enkelt chikanera djupt kända värderingar och djupt kända religiösa
            övertygelser.
          </note>
          <note type="speaker">
            Anf. 40 ULLA HOFFMANN (v) replik:
          </note>
          <note>
            Fru talman! Låt oss konstatera att jag inte har sagt någonting
            om att det inte är viktigt att vi ska försöka att i argumentation
            övertyga människor om att man inte ska omskära barn, om att man
            inte ska skära bort delar av ett barns könsorgan. Det gäller oavsett
            om det är en kvinna eller en man. Lämna könsorganen i fred! Det
            är det som måste vara budskapet till vilken människa det än är.
          </note>
          <note>
            Tasso Stafilidis har också tagit upp att diskussionen om hur
            den här informationskampanjen ska gå till saknas i betänkandet.
            Hur ska vi fortsätta att arbeta?
          </note>
          <note>
            Det är bara att hoppas på att vi i dag t.ex. har lyckats provocera
            på ett sådant sätt att den här diskussionen kommer att fortsätta.
          </note>
          <note>
            Sedan måste jag erkänna att jag blir lite brydd när
          </note>
          <note>
            Leif Carlson säger att jag är oförskämd mot troende människor.
            Jag tycker inte att det har framgått av det som jag har sagt att
            jag försöker vara oförskämd mot någon, allrahelst inte i denna
            kammare. Men jag skulle vilja vända på det och säga att det lagförslag
            som nu läggs fram, som inte innebär ett totalförbud, är oförskämt
            mot de män som klart har gett uttryck för att de känner att man
            har tagit något ifrån dem när man har skurit bort en del av deras
            penis. Det handlar kanske inte, precis som Tasso Stafilidis sade,
            om ingreppet i sak utan om det faktum att man skär bort en del
            av en människas könsorgan utan att fråga personen i fråga.
          </note>
          <note type="speaker">
            Anf. 41 MARGIT GENNSER (m):
          </note>
          <note>
            Fru talman! Jag kommer att ta upp en helt annan aspekt på den
            här frågan. Jag tycker inte att man ska ha speciallagar av den
            här typen. Vi har en generell lagstiftning som beivrar felaktiga
            ingrepp av det här slaget. Det räcker. Vill man påverka religion
            osv. ska det ske genom samtal; det ska ske underifrån.
          </note>
          <note>
            Jag borde ha skrivit en motion om att vi inte ska ha den här
            typen av lagstiftning. Och jag borde ha sagt likadant i många
            andra ärenden. Det är klåfingrighet.
          </note>
          <note>
            Nu står jag inför ett dilemma. Hur ska jag rösta?
          </note>
          <note>
            Röstar jag med utskottet säger jag ja till lagstiftning, men
            jag tycker att det är en fel attityd till lagstiftning.
          </note>
          <note>
            Att rösta för reservationen är fullkomligt uteslutet.
          </note>
          <note>
            Man har visat på en väldigt stor intolerans, även om man har
            förklätt det med andra ord. Vad jag får göra i och med min röstförklaring
            är att avstå, och jag avstår för att man använder lagstiftningen
            på ett sätt som inte är förknippat med den ursprungliga västerländska
            synen på the rule of law.
          </note>
          <note type="speaker">
            Anf. 42 PÄR-AXEL SAHLBERG (s):
          </note>
          <note>
            Fru talman! Det moderna västerländska samhället bygger på många
            viktiga principer. Individens rätt att fatta sina egna beslut
            är en sådan viktig princip, och jag delar denna grundsyn, men
            det är självfallet en villfarelse att denna individens rätt uppstår
            i ett värderingsneutralt rum. Familjen och övriga vuxenvärlden
            är ju sådana kollektiva rum där de här värderingarna tar form,
            och mot bakgrund av de här värderingarna tar sedan den unge spjärn
            ibland, och oftast, för att tradera och bära dem vidare, ibland
            för att ta avstånd från dem.
          </note>
          <note>
            Jag tycker att socialutskottet i det här ärendet har balanserat
            den nu aktuella frågan, som gäller det medicinska ingreppet, såväl
            som de värderingar som rör religionsfrihet och respekt för människor.
            Man har gjort ett mycket bra ställningstagande. Jag stöder det
            till alla delar.
          </note>
          <note>
            Men det som motiverade mig att ta till orda i den här debatten
            är inte betänkandet i sig utan debatten här i den här kammaren
            i dag och det som vi har hört utanför den här kammaren under den
            här processen och även tidigare. Det handlar om respekten för
            människor. Jag saknar den här grundläggande respekten.
          </note>
          <note>
            Det innebär inte att man inte i olika frågor kan diskutera de
            olika uttryck för kulturella och religiösa traditioner som finns,
            men den grundläggande respekten måste finnas där.
          </note>
          <note>
            Ulla Hoffmann och andra har talat i termer av att den här traditionen
            sker under religionsfrihetens täckmantel och påstår att det här
            inte handlar om religion. Då har ju hon och andra brutit mot den
            grundläggande princip som säger att vi ska ha respekt för hur
            människors värderingar har växt fram. Det innebär inte att vi
            bara ska ta allt för god fisk och säga att så här är det, och
            så här ska det få vara. Debatten kan få förekomma, men den måste
            grundläggas i respekt. Man måste kanske ändå påminna om att vi
            står här i Sveriges riksdag år 2001 och diskuterar en tradition
            som är åtminstone 4 000 år gammal, sannolikt ännu äldre. Den hänger
            i huvudsak samman med två världsvida religioner och har dessutom
            kulturell spridning i Afrika och andra delar av världen och har
            haft det under lång tid. Skulle vi nu plötsligt år
          </note>
          <note>
            2001 vara så upplysta att vi kan basunera ut rätt bak i historien
            att man har haft fel? Det är ju inte respektfullt mot människors
            sätt att bära och behandla sin tradition.
          </note>
          <note>
            Jag tycker att saken kan diskuteras. Jag tycker att socialutskottet
            och regeringen i huvudsak har lagt fram ett förslag som skapar
            en bra reda i den här frågan, men respekten för det som hos människor
            är grundläggande sedan generationer måste vi ta som utgångspunkt
            för ett sådant här samtal. Så ser också svensk lagstiftning ut,
            och jag tycker att det är viktigt att det sägs i den här debatten.
          </note>
          <note type="speaker">
            Anf. 43 ULLA HOFFMANN (v) replik:
          </note>
          <note>
            Fru talman! Det var många ord som Pär-Axel
          </note>
          <note>
            Sahlberg kunde ta fram. Bl.a. pratade han om att jag inte skulle
            ha respekt. Vad jag förstår anser Pär-Axel
          </note>
          <note>
            Sahlberg inte att jag har respekt för de människor som utför
            detta och de föräldrar som anser att deras pojkar ska omskäras.
            Jag skulle vilja vända på det här lite grann och säga att jag
            försöker ge uttryck för respekt för det lilla barnet, respekt
            för pojkens rätt att själv få bestämma om sitt könsorgan.
          </note>
          <note>
            Jag vill också påminna om att den här omskärelsen inte alltid
            bara har handlat om religion, utan det har också handlat om att
            man ska förhindra pojkar från att onanera. Omskärelsen har varit
            bra mot reumatism och mot många andra saker. Så jag menar att
            grunderna är helt olika.
          </note>
          <note>
            Jag vill ha respekt för barnkonventionen och för de barn som
            inte har någon möjlighet att själva säga ifrån. På grund av ett
            kulturellt tryck tvingas de att ställas upp på någonting sådant
            här.
          </note>
          <note>
            Jag vill också ta upp ett exempel som jag tog upp tidigare, nämligen
            könsstympning. Det har tidigare har setts som en religiös företeelse.
            Sedan har det blivit en kulturell företeelse, en traditionell
            sedvänja osv. Där har faktiskt Sverige aktivt tagit ställning.
            Jag tycker att vi i Sverige kan stifta lagar som ska gälla här
            i Sverige. Vi har också rätt att framföra dem, men jag tycker
            inte om att bli pådyvlad att jag inte skulle ha respekt för människor.
          </note>
          <note type="speaker">
            Anf. 44 PÄR-AXEL SAHLBERG (s) replik:
          </note>
          <note>
            Fru talman! Det är så med många gamla traditioner att man inte
            alltid riktigt kan veta varifrån de kommer, och när det gäller
            omskärelse har det funnits en debatt, inte minst när det gäller
            den judiska traditionen, om att ett hygieniskt perspektiv kanske
            snarare var motivet än det som sedan kom att bli den religiösa
            symbolen, men om det vet man väldigt lite, och det är inte det
            som frågan gäller.
          </note>
          <note>
            När jag kritiserade bl.a. Ulla Hoffmann för bristande respekt
            gjorde jag det genom att anföra två uttalanden från Ulla Hoffmanns
            inlägg. Det ena var att omskärelse sker under religionsfrihetens
            täckmantel. Det var det ena uttalandet, som inte representerar
            respekt för en tradition som har funnits under en så lång tid.
            Det innebär inte att saken inte kan diskuteras.
          </note>
          <note>
            Det andra var att Ulla Hoffmann i den här talarstolen tvärsäkert
            kunde stå och säga att detta inte handlar om religion. Precis
            det, Ulla Hoffmann, menar jag är ett uttryck för en bristande
            respekt för människors värderingar. Själva sakfrågan har Ulla
          </note>
          <note>
            Hoffmann och alla andra all rätt att diskutera, men då utifrån
            en respekt för att människor med historiska, kulturella eller
            religiösa skäl motiverar en sak som de tycker är viktig. Detta
            ska inte förstås, det vill jag gärna understryka, som att allting
            som kan hänvisas till någon religiös eller annan kulturell auktoritet
            ska accepteras i svensk lagstiftning. Men debatten måste föras
            utifrån respekten också för människors religiösa värderingar.
          </note>
          <note type="speaker">
            Anf. 45 ULLA HOFFMANN (v) replik:
          </note>
          <note>
            Fru talman! I mitt anförande, Pär-Axel Sahlberg, sade jag:
          </note>
          <note>
            "Religionsfriheten är viktig, och den ska försvaras. Var och
            en av oss ska ha rätt att tillhöra ett religiöst samfund och praktisera
            vår tro. Men omskärelse av pojkar handlar inte om religion, lika
            lite som bortgiftande av 12-åriga flickor gör det."
          </note>
          <note>
            Detta är ett uttryck för vad jag anser. Jag anser inte att omskärelse
            av pojkar eller könsstympning är en fråga om religion.
          </note>
          <note>
            Återigen: Jag avvisar det som Pär-Axel Sahlberg anklagar mig
            för. Jag anser inte att omskärelse av pojkar handlar om religion.
            Jag kan inte påstå det lika tvärsäkert som Pär-Axel Sahlberg kan
            säga att det är religion, för det är så jag uppfattar Pär-Axel
            Sahlberg inlägg.
          </note>
          <note>
            Jag vill bara citera Ulf Carlsson, överläkare från
          </note>
          <note>
            Kalmar. Han säger: Förbundet med Gud är andligt och sitter inte
            i förhuden. Religionsfrihet innebär ej heller rätt till övergrepp
            mot barn.
          </note>
          <note type="speaker">
            Anf. 46 PÄR-AXEL SAHLBERG (s) replik:
          </note>
          <note>
            Fru talman! Nu har Ulla Hoffmann också från sin plats sagt just
            detta: att hon från sin upplysta position år 2001 bestämmer att
            detta inte är religion. Jag är mycket imponerad av Ulla Hoffmanns
            teologiska kunskaper, när hon nu går in i en debatt som förts
            under kanske 4 000 år och avgör hur den ska hanteras.
          </note>
          <note>
            Jag tycker att det finns anledning att ifrågasätta allt som människor
            gör, om det så är i religionens, i partiets eller i något annats
            namn. Men det grundläggande måste vara att man utgår från att
            respektera de värderingar och de skäl som människor anger som
            viktiga. Det är det som kvalificerar respekten. Då kan vi inte
            stå här i kammaren och säga: Detta är inte religion. Det är just
            i religiös miljö som detta har fortlevt under dessa tusentals
            år. Jag tycker att tusenåriga traditioner får ifrågasättas, men
            med respekt för det som är människors värderingar i sammanhanget.
          </note>
          <note type="speaker">
            Anf. 47 TASSO STAFILIDIS (v):
          </note>
          <note>
            Fru talman! Jag måste inleda med att förtydliga mitt yrkande
            så att det blir formellt riktigt. Det ska lyda så här: Med hänvisning
            till vad som anförts i motion So44 yrkar jag att riksdagen som
            sin mening ger regeringen till känna att det införs en ren 18-
          </note>
          <note>
            årsgräns för omskärelse av pojkar samt en 16-
          </note>
          <note>
            årsgräns med den berörde pojkens och föräldrarnas tillstånd.
          </note>
          <note>
            Då var det formella avklarat.
          </note>
          <note>
            Leif Carlson tog tidigare upp frågan om kulturimperialism, fru
            talman. Då kan jag inte låta bli att fundera på en annan diskussion
            som fördes i televisionen i morse. Det var integrationsminister
            Mona Sahlin och en ung kvinna som diskuterade barnäktenskap.
          </note>
          <note>
            Statsrådet Mona Sahlin hävdade att vår lagstiftning i dag är
            mesig och att vi som lagstiftare inte har vågat ta tillräckligt
            avstånd och visa tillräcklig tydlighet genom att ändra lagen och
            förhindra barnäktenskap för barn under 18 år. I dag tillåts barn
            som är 15 år om de har utländska rötter att ingå äktenskap, dvs.
            att deras äktenskap blir godkänt.
          </note>
          <note>
            Varför är det okej, Leif Carlson? Är inte det kulturimperialism?
            Mona Sahlin sade att vi har misslyckats genom att inte försöka
            förändra de attityder som har funnits kring barnäktenskap. Det
            ska vi nu gå till botten med. Varför innehåller inte betänkandet
            från socialutskottet något om attitydförändringar, och varför
            är det skillnad på frågor och frågor?
          </note>
          <note type="speaker">
            Anf. 48 LEIF CARLSON (m):
          </note>
          <note>
            Fru talman! Mycket kort: Självklart har frågor olika tyngd. Vissa
            kulturella värderingar har betydelse men mindre betydelse än andra.
            Det som är religiöst betingat - vilket detta faktiskt är t.ex.
            för en stor del av dem som omfattar den mosaiska tron, där man
            verkligen upplever detta djupt - har en helt annan tyngd, en tyngd
            som har mångtusenåriga rötter och som vi måste respektera. Det
            är i diskussion vi måste försöka övertyga om detta.
          </note>
          <note>
            Det är också riktigt att vi i första hand ska övertyga i diskussion
            t.ex. i frågan om barnäktenskap. Men det är en tradition som inte
            har den religiösa anknytningen och den tyngden. Det är så: Allting
            är inte lika tungt här i världen. Vissa saker är värda större
            hänsyn när man ska försöka ändra något; i andra kan man gå fram
            på ett annat sätt. Det är alltså en fråga om att visa omdöme i
            olika frågor - försöka lyssna sig till vad som är tungt och viktigt
            för en grupp och vad som kanske är lättare att diskutera igenom
            och komma med andra beslut om.
          </note>
          <note type="speaker">
            Anf. 49 TASSO STAFILIDIS (v):
          </note>
          <note>
            Fru talman! Jag har all respekt för det som Leif
          </note>
          <note>
            Carlson tar upp. Jag instämmer också i det Ulla
          </note>
          <note>
            Hoffmann sade tidigare om att socialutskottet trots allt har
            tagit den här frågan på största allvar. Men jag tycker ändå att
            man kunde tyda hans tidigare anförande som att frågan inte är
            så enkel som den föreföll bli när han tog replik på Ulla Hoffmann
            förut och anklagade oss för kulturimperialism.
          </note>
          <note>
            Men jag kan ändå inte låta bli att återigen fråga mig: Varför
            finns det inget skrivet i betänkandet om att man i alla fall på
            sikt ska ta upp frågan om attitydförändringar? Med all respekt
            för dessa flertusenåriga traditioner måste vi väl ändå i den här
            talarstolen även ta ansvar för de barn som utsätts för detta mot
            sin vilja.
          </note>
          <note type="speaker">
            Anf. 50 LEIF CARLSON (m):
          </note>
          <note>
            Fru talman! Jag tyckte nog att jag gjorde klart i mitt anförande
            att jag tyckte att detta var långt ifrån enkelt. Det är mycket
            problematiskt och berör mig själv mycket djupt, då det handlar
            om motstridiga principer av vilka jag faktiskt omfattar båda.
            Allt är inte enkelt rätt eller fel, utan man får ibland ägna sig
            åt mycket djup självprövning och djupa ställningstaganden för
            att hitta en framkomlig väg. Det tror jag att jag gjorde väldigt
            klart.
          </note>
          <note>
            Sedan säger inte utskottet att vi ska gå ut och informera på
            ett visst sätt och göra vissa saker. Vi säger: Nu ska det lämnas
            tidsrum, för här finns det debattmöjligheter. Här kan de religiösa
            föreningarna själva gå in och föra debatt. Andra debattörer i
            samhället kan göra det. Det är inte vi som politiker som ska tala
            om hur debatten ska föras och hur informationen ska ges. Jag har
            tilltro till människors förmåga att själva ta tag i saker, att
            själva föra fram viktiga spörsmål och föra den här debatten så
            att vi om fyra år kan göra en utvärdering och då sannolikt finna
            en sådan attitydförändring i de grupper detta berör att de själva
            är villiga att lägga fram förslag till förändringar och medverka
            till sådana. Jag har respekt för människors förmåga till det.
            Jag tror inte att vi politiker behöver gå ut och tala om: Nu ska
            det göras på det sättet, nu ska det debatteras si och nu ska det
            debatteras så!
          </note>
          <note type="speaker">
            Anf. 51 TASSO STAFILIDIS (v):
          </note>
          <note>
            Fru talman! Jag kan inget annat än instämma i allt det som Leif
            Carlson säger. Men varför står inte detta med i betänkandet -
            just det som Leif Carlson säger om den framtida debatten, de framtida
            eventuella attitydförändringarna osv.? Det är ett stort frågetecken
            för mig.
          </note>
          <note>
            Det är också av just den anledningen vi har valt att yrka bifall
            till vår motion som kräver en åldersgräns.
          </note>
          <note>
            Överläggningen var härmed avslutad.
          </note>
          <note>
            (Beslut fattades under 8 §.)
          </note>
          <note>
            5 § Ny socialtjänstlag m.m.
          </note>
          <note>
            Föredrogs socialutskottets betänkande 2000/01:SoU18
          </note>
          <note>
            Ny socialtjänstlag m.m. (prop. 2000/01:80).
          </note>
          <note type="speaker">
            Anf. 52 LARS ELINDERSON (m):
          </note>
          <note>
            Fru talman! Det känns nästan som om man har ett litet behov av
            att hämta andan när man kommer från en så djup ideologisk debatt
            till en relativt saklig och formaliserad debatt som frågan om
            en ny socialtjänstlag.
          </note>
          <note>
            Det här betänkandet behandlar regeringens förslag till ny socialtjänstlag
            och ett antal motioner med anledning av den. Dessutom behandlar
            betänkandet ett stort antal motioner från den allmänna motionsperioden.
            Det är därför ett ganska omfattande betänkande.
          </note>
          <note>
            Tyvärr innehåller förslaget till ny socialtjänstlag i sak ganska
            små förändringar. Några av de nyheter som finns avser en ny lag
            om behandling av personuppgifter inom socialtjänstlagen, vissa
            ändringar av
          </note>
          <note>
            LVM, LVU och LSU. Regeringen föreslår också att det ska bli obligatoriskt
            att upprätta vårdplaner när barn och unga ska vårdas utanför hemmet,
            dvs. omhändertas för vård i familjehem eller i hem för vård eller
            boende. Vissa förändringar av tillsynsbestämmelserna föreslås
            också.
          </note>
          <note>
            Men i huvudsak är förslaget till ny socialtjänstlag enbart en
            omredigering och en ny kapitelindelning av lagen.
          </note>
          <note>
            Från moderat sida har vi försökt att göra en mer övergripande
            bedömning av sociallagarna. Vår ambition är och har varit att
            se socialtjänstlagen utifrån den enskildes utgångspunkt. Vi har
            utgått från tre exempel som visar påtagliga brister i sociallagstiftningen.
            Dem vill vi ändra. Det är bl.a.
          </note>
          <note>
            - inlåsningen i bidragsberoende av människor som i grunden inte
            har sociala problem, utan i huvudsak försörjningsproblem,
          </note>
          <note>
            - den enskildes rättssäkerhet vid behandling under socialtjänstlagen,
          </note>
          <note>
            - tendenser till passivisering och klientisering av medborgarna,
          </note>
          <note>
            - tendenser till godtycke i tillämpningen av lagen och
          </note>
          <note>
            - den bristande samordningen mellan välfärdssamhällets olika
            delar som vi också upplever begränsar socialtjänstlagen.
          </note>
          <note>
            Det sägs ganska ofta att socialtjänsten är välfärdssamhällets
            yttersta skyddsnät. Och det är naturligtvis bra. Men fokuseringen
            på de yttersta konsekvenserna av sociala problem och svårigheter
            leder inte sällan också till att människor direkt eller indirekt
            förnekas rätten att ta ansvar för sina egna liv, att bygga sina
            egna projekt eller att förverkliga sina egna idéer.
          </note>
          <note>
            Kombinationen av skatte- och bidragssystemen är ett påtagligt
            exempel på detta. Trots upprepade påståenden om de fördelningspolitiska
            motiven bakom skatte- och bidragspolitiken är Sverige ett av de
            länder som, om man väger samman världens högsta skattetryck och
            de omfattande bidragssystemen, ändå har de minsta fördelningspolitiska
            effekterna bland västvärldens industriländer. Och det är naturligtvis
            framför allt skatteeffekterna som slår igenom.
          </note>
          <note>
            Skatten är låginkomsttagarnas största utgift. Sverige har det
            högsta skattetrycket för människor med små och medelstora inkomster.
            Hushåll med inkomster under socialbidragsnormen betalar, lågt
            räknat, över 50 % av sin inkomst i skatter och sociala avgifter
            - i kronor och ören fyra-fem gånger så mycket som det genomsnittliga
            socialbidraget per person och år, enligt Socialstyrelsens redovisning.
          </note>
          <note>
            Men inte ens bidragssystemet leder till utjämning.
          </note>
          <note>
            Endast 15 % av våra samlade transfereringar går till de 20 %
            fattigaste i landet, dvs. inte ens bidragssystemet medverkar till
            en utjämning av levnadsstandarden och inkomsten i samhället utan
            tvärtom. Huvuddelen av de transfereringar och bidrag som vi fördelar
            kommunalt och via nationella system går i stället till människor
            med relativt goda bruttoinkomster.
          </note>
          <note>
            Socialbidraget och andra behovsprövade bidrag är naturligtvis
            de som skapar de största s.k. inlåsningseffekterna. Debatten om
            hur höjda barnbidrag på grund av bidragsnormens konstruktion leder
            till sänkta socialbidrag är talande för hur socialdemokraterna
            ser på systemets inlåsningseffekter och den attityd man har till
            människors eget arbete. När ett höjt generellt bidrag medför sänkta
            behovsprövade bidrag blir man mycket upprörd. När samma barnfamiljer
            får sänkta bidrag om de ökar sin arbetsinsats eller sänker sina
            bostadskostnader reagerar man inte alls.
          </note>
          <note>
            Socialbidragen är dessutom ett mycket godtyckligt fördelningspolitiskt
            instrument. Enligt Socialtjänstutredningen var det 1996 - jag
            har undersökt om det finns senare siffror, men uppenbarligen gör
            det inte det - enbart en tredjedel av de hushåll som enligt inkomststatistiken
            låg under den officiella normen som någon gång under det året
            fick socialbidrag. Hela
          </note>
          <note>
            70 % av de hushåll som hade inkomster under normen antingen avstod
            från att ansöka om socialbidrag eller fick sina ansökningar avslagna.
          </note>
          <note>
            Samtidigt framgår av Socialtjänstutredningens redovisning att
            mer än 130 000 hushåll med inkomster över bidragsnormen någon
            gång under året fick socialbidrag.
          </note>
          <note>
            Enligt vår uppfattning ska bidrag och andra former av ekonomiskt
            stöd vara utformade på ett sådant sätt att det stimulerar människor
            att aktivt söka förbättra sin situation. Det måste vara värt att
            göra en extra ansträngning. En ökad arbetsinsats eller andra åtgärder,
            t.ex. byte av bostad eller arbete, utbildning etc. som kan förbättra
            den sociala eller den ekonomiska situationen får inte motverkas
            av
          </note>
          <note>
            "bidragströsklar" eller andra regressiva inslag i skatte- och
            bidragssystemen, som finns i dag.
          </note>
          <note>
            En grundläggande princip är att den enskilde har ansvar för sin
            försörjning. Det står också i socialtjänstlagen. Socialbidraget
            ska fungera som en sista åtgärd när inga andra alternativ står
            till buds. Socialbidraget ska således inte lösa långvariga försörjningsproblem,
            utan vara det yttersta skyddsnätet vid kortvariga och akuta ekonomiska
            problem.
          </note>
          <note>
            För ungdomar mellan 20 och 25 år gäller redan i dag att socialtjänstlagen
            ger socialnämnden möjlighet och rätt att kräva att den som har
            socialbidrag deltar i praktik eller annan kompetenshöjande verksamhet.
          </note>
          <note>
            Denna möjlighet bör enligt vår uppfattning omfatta alla personer
            som har ett mer långsiktigt behov av ekonomiskt bistånd för sin
            försörjning.
          </note>
          <note>
            Varje kommun borde också enligt vår uppfattning åläggas att inom
            en viss tid garantera alla arbetsföra personer tillgång till sysselsättning.
            Kan inte arbete erbjudas på den reguljära arbetsmarknaden ska
            sysselsättningen vara en kombination av praktik och kompetensutveckling
            för att underlätta övergången till den reguljära arbetsmarknaden.
            Det kommer att stimulera till en mängd nya arbetsformer och ge
            möjlighet för många aktörer att kunna erbjuda sina tjänster. Det
            ger dessutom en stor valmöjlighet för den enskilde och skulle
            öka träffsäkerheten i systemet.
          </note>
          <note>
            Den modell vi föreslår bygger på erfarenheter från den s.k. Farummodellen,
            som också tillämpas i viss utsträckning i vissa svenska kommuner.
            Modellen har dock inget stöd av den nuvarande socialtjänstlagen,
            som tvärtom begränsar möjligheten till ett sådant synsätt. Det
            föreslår vi ska ändras.
          </note>
          <note>
            Personer med låga inkomster och små egna tillgångar saknar ofta
            marginaler för akuta händelser och tillfälliga ekonomiska problem.
            Akuta, men tillfälliga, omständigheter som bostadslöshet på grund
            av skilsmässa, ekonomiska problem i samband med byte av arbets-
            och bostadsort osv., leder därför ofta till att människor hamnar
            i tillfälliga ekonomiska kriser utan möjlighet att lösa dem, som
            i sin förlängning kan leda till varaktiga sociala problem. Vi
            menar därför att socialbidrag borde kunna lämnas som lån i betydligt
            större utsträckning än vad som sker i dagsläget.
          </note>
          <note>
            Lånemöjligheten bör i första hand kunna användas då en person
            tillfälligt hamnat i ekonomisk knipa men däremellan har normala
            inkomstmöjligheter. Om personen i fråga sedan passerar ett bestämt
            lånebelopp och fortfarande behöver stöd ska han eller hon i stället
            kunna få socialbidrag på sedvanligt sätt.
          </note>
          <note>
            Fru talman! Den socialdemokratiska välfärdsmodellen präglas enligt
            vår uppfattning i hög grad av en ambition att "ta hand om" människor
            i stället för att hjälpa till att bygga upp, dvs. hjälp till självhjälp.
          </note>
          <note>
            Omhändertagandefilosofin är måhända en välvillig reaktion på
            äldre tiders Fattigsverige, som vi ofta får hänvisningar till
            i den politiska debatten. Det var detta Sverige som saknade både
            resurser och ibland vilja att bistå människor i akuta och långvariga
            sociala problem. Alla har vi mött berättelser om hur arbetslösa
            familjeförsörjare, ensamstående mödrar, funktionshindrade eller
            missbrukare lämnades därhän, utan hjälp till försörjning, bostad,
            sociala insatser eller behandling. Det är ett samhälle som naturligtvis
            ingen vill ha tillbaka.
          </note>
          <note>
            En del av historien är också berättelserna om hur människor under
            mycket svåra omständigheter fått hjälp att komma på fötter, för
            att sedan starta en resa från social kris till ordnade förhållanden,
            eller t.o.m.
          </note>
          <note>
            mycket goda omständigheter och en ledande ställning i samhället.
            Inte sällan skedde detta genom en mobilisering av "den lilla världens
            resurser" - det egna nätverket.
          </note>
          <note>
            Mycket tyder på att det svenska välfärdssystemets stela strukturer
            i hög grad förhindrar en sådan rörelse.
          </note>
          <note>
            När människor med egen kraft och med omgivningens stöd förhindras
            att lyckas skapas nya klyftor.
          </note>
          <note>
            Oberoende rapporter från bl.a. Arbetsmarknadsverket, LO, TCO
            och Socialstyrelsen har visat hur stödsystemen ofta medför att
            personer på grund av framför allt långtidsarbetslöshet drabbas
            av ekonomiska och psykologiska inlåsningseffekter i bidragssystemen.
            Det gäller särskilt personer med funktionshinder, invandrare och
            ungdomar utan yrkesutbildning. Man sitter fast i arbetslöshet
            och bidragsberoende och inte sällan fast rent geografiskt på grund
            av en icke fungerande bostadsmarknad. Dessa nya klyftor är resultatet
            av en politik som låser in människor, som tar ifrån dem den värdighet
            som följer av att kunna försörja sig på sin egen inkomst och hindrar
            dem från att förbättra sin situation av egen kraft.
          </note>
          <note>
            Min partikollega Göran Lindblad ska senare närmare gå in på vår
            syn på skatte- och bidragssystemens inlåsningseffekter och dess
            konsekvenser av segregering, isolering och utanförskap för stora
            grupper socialt utsatta människor.
          </note>
          <note>
            Fru talman! De nära relationerna är grunden för individens trygghet
            och utveckling. Det är i "den lilla världen" människors personlighet
            formas. Det är också där den första försvarslinjen mot utanförskap,
            segregation och social isolering går. Den gäller inte minst när
            barn råkar illa ut eller befinner sig i riskzonen.
          </note>
          <note>
            Genom den tidigare § 26 i barnavårdslagen kunde sociala myndigheter
            i samverkan med familjen och på ett tidigt stadium inrikta sitt
            arbete på att hjälpa och stötta, ofta i förebyggande syfte. Åtgärder
            vidtogs sedan stegvis i samråd med familjen, och först som en
            sista utväg kunde övervakning och ett omhändertagande bli aktuellt.
            I dag kommer dessvärre socialnämndens åtgärder ofta överraskande
            och inte sällan för sent. Vi anser därför att denna paragraf ska
            införas i den nuvarande socialtjänstlagen.
          </note>
          <note>
            Moderat politik betonar "den lilla världens" betydelse för den
            sociala tryggheten. Ett sådant förhållningssätt är, enligt vår
            uppfattning, särskilt viktigt i ett samhälle som bygger på valfrihet
            och mångfald och som i växande grad präglas av olika kulturella
            och etniska inslag.
          </note>
          <note>
            Vi välkomnar regeringens förslag att återinföra rätten att överklaga
            alla biståndsbeslut genom förvaltningsbesvär. Samtidigt är det
            nödvändigt att den återinförda besvärsrätten för alla former av
            biståndsbeslut måste följas av preciserade anvisningar så att
            domstolsavgörandena uppfattas som rimliga av såväl medborgare
            som socialnämnder. Det måste därför vara lokala förhållanden som
            ska vara utgångspunkten för prövningen. Vi motsätter oss därför
            den s.k.
          </note>
          <note>
            riksnormen.
          </note>
          <note>
            Fru talman! Jag vill betona behovet av en förbättrad tillsyn.
            De försök som görs i det nuvarande förslaget för att förbättra
            tillsynen är otillräckliga. Vi anser att det bör skapas en fristående
            tillsynsmyndighet som handhar tillsynen såväl inom sjukvården
            som inom socialtjänsten. Länsstyrelsernas och Socialstyrelsens
            tillsynsverksamheter bör bilda en ny myndighet som bedriver tillsyn
            inom vårdens och socialtjänstens hela område. En sådan myndighet
            skulle kunna avhjälpa problemet med Socialstyrelsens i dag dubbla
            roller samt gränsdragningen mellan Socialstyrelsen och länsstyrelserna.
            Med ett samlat tillsynsansvar ges också bättre förutsättningar
            för ett koncentrerat metodarbete och kompetenshöjande arbete som
            främjar tillsynsverksamhetens utveckling.
          </note>
          <note>
            Fru talman! Detta var en sammanfattning av våra reservationer
            till socialutskottets betänkande nr 18.
          </note>
          <note>
            För att vinna tid nöjer jag mig dock med att yrka bifall till
            reservation nr 1.
          </note>
          <note type="speaker">
            Anf. 53 CHATRINE PÅLSSON (kd):
          </note>
          <note>
            Fru talman och kära vänner! Kristdemokraterna anser att socialtjänsten
            är en oerhört viktig del i hela välfärden. Den är en nödvändighet
            om vi vill ha en välfärd för alla. Däremot är det viktigt att
            se till att den verkligen utnyttjas och att alla åtgärder vidtas
            så att man slipper att hamna i bidragsberoende. När man väl behöver
            samhällets stöd är det viktigt att man behandlas med respekt.
          </note>
          <note>
            Kristdemokraterna är också glada för att det i den här propositionen
            föreslås att den enskilde ska få tillbaka sin överklaganderätt.
            Det handlar om den enskildes rättigheter.
          </note>
          <note>
            Fru talman! Det som gav mest massmedial uppmärksamhet när regeringens
            proposition lades fram handlade om de känsliga uppgifterna, t.ex.
            om politiska åsikter, religiös övertygelse och sexuell läggning.
            Man var rädd för att detta skulle kunna vara till nackdel för
            personen.
          </note>
          <note>
            Vi kristdemokrater krävde i vår motion en ändring på detta. Vi
            är oerhört glada för det tillkännagivande som nu har skett i den
            riktningen. Vi tror att det är viktigt. Det är svåra frågor. De
            kräver en ordentlig genomlysning. Regeringen får göra ett förtydligande
            och återkomma till riksdagen så fort som möjligt.
          </note>
          <note>
            Därför yrkar jag bifall till den delen av förslaget i betänkandet.
          </note>
          <note>
            Jag säger med en gång, så att jag inte missar det, att jag yrkar
            bifall till reservationerna 16 och 31 men står givetvis bakom
            alla övriga reservationer som kristdemokraterna är med på.
          </note>
          <note>
            I reservation 7 har vi utvecklat vår syn när det gäller ideella
            skadestånd. Ett ideellt skadestånd betalas ut när någon har blivit
            kränkts i samband med personskador eller kränkt i den personliga
            integriteten.
          </note>
          <note>
            Den omständigheten att ideella skadestånd anses som inkomst vid
            beräkning av t.ex. försörjningsstöd tycker vi är ett problem som
            måste utredas vidare.
          </note>
          <note>
            Därför anser vi att regeringen bör se över frågan om försörjningsstöd,
            beskattning och ideellt skadestånd och återkomma till riksdagen
            med förslag. Vi kan ju påminna oss om hur det var när de människor
            som hade utsatts för tvångssterilisering fick de pengar som riksdagen
            hade fattat beslut om. Det blev en stor diskussion om vad som
            var rätt och fel därvidlag.
          </note>
          <note>
            Fru talman! I en annan reservation har vi utvecklat tillsynen
            av organisationen. Det var ett bra yrkande som Folkpartiet hade,
            som jag särskilt vill tacka för och som vi är med på. Det är viktigt
            när vi ändrar huvudmannaskap och för över verksamhet - som i det
            här fallet när äldreomsorgen har förts över till kommunerna -
            att vi ser till att man ändå får samma kvalitativa tillsyn. Därför
            föreslår vi att tillsynsansvaret inom äldreomsorgen läggs på Socialstyrelsen,
            precis som det är när landstinget har ansvar över det.
          </note>
          <note>
            Lars Elinderson utvecklade frågan om den gamla barnavårdslagen.
            Det har vi sympati för och det finns med i reservationen. Det
            är oerhört viktigt att se att familjen har den centralaste rollen
            i en utredning och att man så tidigt som möjligt är mån om att
            göra en utredning. Det tror vi ibland är avgörande för resultatet.
          </note>
          <note>
            Frågan om anhöriga finns också med. I den utredning som jag tror
            att Inger Lundberg gjorde ville hon lyfta fram att kommunen ska
            ge anhöriga stöd. Nu skriver man i propositionen bör, och det
            tycker vi är lite tunt. Frågan om anhörigstöd och anhörigas arbete
            är viktig. Jag tror att man i den senaste beräkningen uppskattar
            att ungefär 60 % av allt arbete för våra äldre utförs av anhöriga
            eller närstående helt utan betalning. Men min partikamrat, Rosita
            Runegrund, kommer att lyfta den frågan mer ingående.
          </note>
          <note>
            Fru talman! En av de allra viktigaste grupperna som vi har ansvar
            för att värna om och som ofta har det oerhört svårt är missbrukarna.
            Jag är uppriktigt besviken och ledsen över att Sverige har bland
            de högsta dödstalen på grund av narkotikamissbruk i
          </note>
          <note>
            Europa. Det är en ökning för första gången sedan
          </note>
          <note>
            1970. Det är ju bra att vi får rapporter och att det förs statistik.
            Men det är ännu viktigare vad vi gör åt den statistik eller de
            rapporter vi får. Vi tror att det är viktigt att man bygger upp
            narkomanvården och att man utreder och ser till att det finns
            platser som är lämpade för rehabilitering av människor som har
            hamnat i missbruk. Jag tror att det finns mycket att göra i dag
            när det gäller narkotika, alkohol, osv. Det är våra bröder och
            systrar, det också, och det är viktigt att vi ser det.
          </note>
          <note>
            Vi har i en motion också tagit upp problemet med färdtjänst,
            som vi blev uppmärksammade på. Det finns ju i den nya socialtjänstproposition
            som vi har fått inte ett ord om färdtjänsten. Det innebär att
            vi i praktiken får två olika typer av färdtjänst, en som har färdtjänstlagen
            som grund och en som har socialtjänstlagen som grund. Då blir
            det ett krångligt förfaringssätt. De två lagarna har olika centrala
            begrepp.
          </note>
          <note>
            Färdtjänstlagen bygger på hemkommunens, folkbokföringskommunens
            ansvar, medan socialtjänstlagen har vistelsekommunen som centralt
            begrepp. Vi tror att det hade varit mycket enklare och bättre
            om man hade haft en lag som hade reglerat färdtjänsten.
          </note>
          <note>
            Fru talman! Avslutningsvis vill jag kommentera reservation 31.
            Den kan synas liten, men är oerhört viktig ur flera perspektiv.
            Enligt regeringens förslag till 5 kap. 7 § socialtjänstlagen ska
            socialnämnden bl.a. verka för att människor som av fysiska, psykiska
            eller andra skäl möter betydande svårigheter i sin livsföring
            får möjlighet att delta i samhällets gemenskap och leva som andra.
          </note>
          <note>
            Vi anser att även intellektuella funktionshinder borde finnas
            med i uppräkningen. Det finns tyvärr många människor som känner
            sig oerhört kränkta av sitt handikapp. För några veckor sedan
            hade vi en debatt om vuxenutbildning. De elever som har gått i
            särskola får inte rätt till grundläggande vuxenutbildning. Tyvärr
            fick kristdemokraterna inte heller majoritet för det förslaget.
            Det är också beklämmande.
          </note>
          <note>
            Men jag tror, fru talman, att det är dags att vi inkluderar alla
            med funktionshinder i de personer som har rättigheter.
          </note>
          <note>
            Det har måhända varit en kultur i Sverige och även i andra länder
            att det som inte syns inte finns.
          </note>
          <note>
            Har man drabbats av en kroppslig åkomma och fått ett funktionshinder
            syns det. Men de intellektuella funktionshindren syns inte. Därför,
            fru talman, finns det all anledning att uppmärksamma de människornas
            problem.
          </note>
          <note type="speaker">
            Anf. 54 KENNETH JOHANSSON (c):
          </note>
          <note>
            Fru talman! I en tid när Sverige håller på att klyvas socialt
            behövs en offensiv politik för att minska klyftorna. Tyvärr ser
            vi inte mycket av det. Centerpartiet vill som en åtgärd i raden
            av åtgärder t.ex.
          </note>
          <note>
            sänka inkomstskatten underifrån för att bryta bidragsberoende,
            minska marginaleffekter i låga inkomstskick och göra det lönsammare
            att arbeta. Våra förslag innebär kraftigt sänkt skatt för låg-
            och medelinkomsttagare och är mycket fördelaktiga för studenter,
            pensionärer och andra grupper. Förutom en direkt standardhöjning
            för hushåll med låga inkomster kommer många människors beroende
            av bidrag att minska. Det kommer att innebära att färre behöver
            socialbidrag och bostadsbidrag för att klara sin försörjning,
            men framför allt att dessa människor får en möjlighet att förbättra
            sin egen ekonomi när beroendet av inkomstprövade bidrag minskar.
          </note>
          <note>
            Socialtjänsten är en grundläggande central del av vårt välfärdssystem.
            Människor ska kunna känna trygghet i att det finns ett yttersta
            skyddsnät om man inte klarar upp sin situation på egen hand eller
            genom anhöriga. Samtidigt är det viktigt att socialtjänsten inte
            ersätter det civila samhällets uppgifter. Det viktigaste i socialt
            arbete, oberoende av om det sker inom den kommunala socialtjänstens
            ram eller genom frivilliga organisationer är att det finns ett
            skydd för den enskilde mot övergrepp och hjälp till den enskilde
            att stå på egna ben. I dag fungerar socialtjänsten alltför mycket
            som en inkomstgarant, och det är inte bra.
          </note>
          <note>
            Den minskning av socialbidragen som rapporterats på senare tid
            är naturligtvis mycket bra, av många skäl, men det måste göras
            mer, och det måste ske ännu snabbare. Det är, som jag och Centerpartiet
            vill betona, viktigt att vi kommer bort från ett samhälle där
            människor tvingas stå med mössan i hand. Vi vill bygga ett samhälle
            där människor får växa.
          </note>
          <note>
            Propositionen Ny socialtjänstlag m.m., som behandlas i utskottets
            betänkande, ligger i många stycken helt i linje med Centerpartiets
            uppfattning. Därför avser jag att koncentrera resten av mitt inlägg
            till tre frågor där Centerpartiet redovisar en annan uppfattning
            än utskottsmajoriteten.
          </note>
          <note>
            Det gäller för det första riksnormen. Centerpartiet har tidigare
            ansett och har fortfarande åsikten att varje kommun ska fastställa
            sin egen norm. Nivåerna i socialbidraget ska ha sin utgångspunkt
            i allmänna principer i socialtjänstlagen och kostnadsnivåer i
            kommunerna. Vi står upp för den kommunala självstyrelsen. Det
            är onekligen i många kommuner så att riksnormen mera har blivit
            ett tak än ett golv, precis som vi varnade för när den infördes.
            I vissa delar av landet är normen otillräcklig, och i andra delar
            kan den uppfattas som alltför generös.
          </note>
          <note>
            För det andra framhåller vi återigen vår innovation om en s.k.
            second opinion i samband med vårdnadsutredningar, dvs. möjlighet
            till ytterligare en social prövning om endera parten anser sig
            missbedömd. Vi vet att vårdnadsutredningar är och ska vara av
            stor betydelse vid vårdnadstvister. De är känsliga och i många
            fall integritetskränkande för inblandade parter. Det är mycket
            viktigt att det blir rätt, och vi föreslår därför att frågan om
            en second opinion på detta område ska utredas. Vi tar också upp
            den stora betydelse som familjehem och stödfamiljer har.
          </note>
          <note>
            För det tredje tar vi upp frågan om personuppgifter inom socialtjänsten.
            Centerpartiet finner det märkligt att regeringen föreslår kraftigt
            utvidgade möjligheter till behandling av personuppgifter inom
            socialtjänsten, samtidigt som den i andra sammanhang hävdar att
            personuppgiftslagen ger orimliga effekter med tanke på den enskilda
            människans rätt till personligt utrymme och integritet.
          </note>
          <note>
            Den nu aktuella lagen känns som resultatet av en något missriktad
            social ingenjörskonst. Genom att stärka myndighetsutövningen riskerar
            man att begå övergrepp på människors privatsfär. Uppgifter om
            den enskildes sexuella läggning och om politisk eller religiös
            övertygelse är vanligen inte avgörande för att socialtjänsten
            ska kunna genomföra sina utredningar.
          </note>
          <note>
            Jag står bakom reservation 22, som bygger på en avvikande mening
            från konstitutionsutskottet. Där redovisas att lagen alltför mycket
            har karaktär av ramlag och att det behövs tydligare uttryckta
            gränser för vilken behandling av personuppgifter som är tillåten
            och vilka krav i övrigt som ska ställas på sådan behandling. Regeringen
            får med andra ord bakläxa från Centerpartiet i denna del. Vi önskar
            att man återkommer med förslag som bättre skyddar den personliga
            integriteten.
          </note>
          <note>
            Fru talman! Jag yrkar till sist bifall till reservationerna 4
            och 22 men stöder självfallet också övriga reservationer som Centerpartiet
            står bakom.
          </note>
          <note type="speaker">
            Anf. 55 KERSTIN HEINEMANN (fp):
          </note>
          <note>
            Fru talman! Det finns några bra förslag till förändringar i detta
            betänkande. Jag vill först ta upp återställandet av rätten att
            överklaga biståndsbeslut, som togs bort den 1 januari 1998. Vi
            motsatte oss detta då och har upprepat vårt krav i en motion under
            allmänna motionstiden. Att propositionen och betänkandet nu ger
            oss rätt känns bra. Tilläggas bör dock att vi på senare tid mött
            ett problem, nämligen att kommuner beviljat bistånd men sedan
            inte verkställt besluten. Då har den enskilde ingen möjlighet
            att överklaga uteblivet bistånd, eftersom bistånd beviljats. Därför
            anser vi det viktigt att tillsynsmyndigheterna prioriterar ärenden
            där bifall till bistånd föreligger men inte verkställs. Här behöver
            man nog fundera över om det inte behöver införas någon form av
            sanktion.
          </note>
          <note>
            För att fortsätta med återställare kan jag konstatera att utskottet
            biträtt vårt förslag om återställande av det som stod i socialtjänstlagen
            före 1998, nämligen att socialnämnderna ska verka för att äldre
            människor får möjlighet att leva och bo självständigt och att
            ha en aktiv och meningsfull tillvaro i gemenskap med andra. Skälet
            till att detta togs bort kan synas riktigt, nämligen att föreställningen
            om åldringen som passiv och ömkansvärd och i behov av aktivering
            och sällskap i stor utsträckning reviderats under senare år.
          </note>
          <note>
            Det stora flertalet äldre behåller hälsan långt upp i åren, och
            de är aktiva och vitala. Detta stämmer fortfarande, men vi har
            liksom utskottet nu gör konstaterat att det finns ålderspensionärer
            som är ofrivilligt ensamma och som behöver stöd för att bryta
            sin ensamhet och isolering.
          </note>
          <note>
            Ett sådant beslut innebär naturligtvis inte att människor ska
            påtvingas aktiviteter som de inte önskar.
          </note>
          <note>
            Men när man gång efter annan tvingas konstatera att många äldre
            blir sittande i sina bostäder utan möjlighet att ens komma ut
            och än mindre att få kontakt med andra, måste socialtjänsten även
            här ta sitt ansvar. Vi väkomnar naturligtvis biträdandet av vårt
            yrkande och kan konstatera att det är ett enigt utskott som ställt
            sig bakom detta.
          </note>
          <note>
            Fru talman! I propositionen uttrycker regeringen oro över den
            utveckling som innebär att en del äldre främst i ordinärt boende
            nekas hemtjänst med hänvisning till deras ekonomiska situation.
            Vi anser att denna oro borde leda till ett förslag från regeringen
            som garanterar rätt till hemtjänst även för dessa äldre.
          </note>
          <note>
            Utskottet delar regeringens och därmed även vår oro men nöjer
            sig med att utgå ifrån att regeringen noga följer utvecklingen
            även utan något tillkännagivande från riksdagen. Vi kommer också
            från Folkpartiet att noga följa utvecklingen och återkomma om
            vi måste konstatera att ingenting händer.
          </note>
          <note>
            Enligt Socialstyrelsen finns det äldre som på grund av medelsbrist
            inte hämtar ut sina läkemedel.
          </note>
          <note>
            Antalet är visserligen inte stort, men för den enskilde kan det
            få stora konsekvenser. Det förekommer också att äldre av kostnadsskäl
            inte får den hörapparat som bäst hjälper dem. Utskottets majoritet
            hänvisar till att äldre personer får ett bättre högkostnadsskydd
            för tandvården under de närmaste åren och att Handikappombudsmannen
            nyligen begärt att regeringen ska se över avgiftsreglerna för
            hörapparater, vilka varierar kraftigt mellan landstingen, och
            att regeringen har för avsikt att tillsätta en utredning om hjälpmedel.
          </note>
          <note>
            Med detta anses våra yrkanden tillgodosedda. Vi kan inte nöja
            oss med det här, utan vi anser att det måste ske förändringar
            snabbare än så, och därför har vi också reserverat oss på denna
            punkt.
          </note>
          <note>
            Fru talman! Regeringens förslag till ökad samordning mellan Socialstyrelsen
            och länsstyrelserna i deras tillsynfunktion anser Folkpartiet
            inte räcker för att skärpa tillsynen av äldreomsorgen. Äldreomsorgen
            innehåller i dag dessutom stora inslag av hälso- och sjukvård.
            Vi återupprepar därför vårt krav på en grundläggande strukturreform
            där tillsynsansvaret renodlat läggs på Socialstyrelsen och dess
            regionala enheter.
          </note>
          <note>
            Fru talman! Närståendevården ökar, och trycket på de närstående
            ökar också. Många av dem som vårdas av närstående är i dag mycket
            vårdkrävande.
          </note>
          <note>
            Avsnittet om stöd för anhöriga och närstående i propositionen
            är viktigt men otillräckligt. Det som föreslås är bara små steg
            i rätt riktning.
          </note>
          <note>
            Folkpartiet har under ett flertal år motionerat om ett förbättrat
            närståendestöd. Det finns ett stort behov av en omfattande reform
            för ett förbättrat närståendestöd. Detta ska naturligtvis garantera
            att den vårdade får en bra vård, men det ska också ge den som
            vårdar en ordentlig möjlighet att klara av uppgiften.
          </note>
          <note>
            I den nu framlagda propositionen återgår regeringen till den
            tidigare regeln att familjerna har rätt till insatser som ger
            en skälig levnadsnivå. Men den nuvarande bestämmelsen i 5 § socialtjänstlagen
            har oförändrad överförts till förslaget till ny socialtjänstlag
            5 kap. 10 §. Det innebär att avlastning inte kommer att ingå i
            skälig levnadsnivå. Uttalandena i den tidigare propositionen gäller
            fullt ut även om det nya förslaget antas. Om förslaget antas innebär
            det inte att rätten till avlastning återinförs.
          </note>
          <note>
            Folkpartiet har därför föreslagit att 10 § ändras så att den
            börjar med: Socialnämnden skall genom stöd och avlösning underlätta
            för dem som vårdar närstående som är långvarigt sjuka eller äldre
            eller som har funktionshinder.
          </note>
          <note>
            Fru talman! Jag vill därför redan nu yrka bifall till reservation
            16.
          </note>
          <note>
            Det behövs många olika insatser för att stödja närståendevårdarna.
            Anhöriga måste få utbildning om hur de bäst ska sköta sin anhörige.
            De måste, förutom avlastning, även få tillgång till stödpersoner.
            För att möjliggöra för anhöriga att ta ett omfattande ansvar för
            daglig vård av en sjuk närstående måste anställning som anhörigvårdare
            medges från kommunen.
          </note>
          <note>
            Detta måste också vara möjligt även för närstående som uppnått
            pensionsåldern. Alternativet med hemvårdsbidrag till den sjuke
            bör också finnas kvar.
          </note>
          <note>
            Folkpartiet anser också att det är viktigt att Socialstyrelsen
            ägnar stor uppmärksamhet åt metodutveckling av hur uppföljning
            inom området sjukvård i hemmet kan ske med beaktande av de berörda
            personernas integritet.
          </note>
          <note>
            Vi anser att regeringen bör ta initiativ till en överläggning
            med de båda kommunförbunden för att se över hur ett utökat stöd
            till dem som vårdar närstående ska kunna ske. Avlastning och växelvård
            måste också fortsätta att byggas ut. Ökade möjligheter att vara
            närståendevårdare med ersättning från försäkringskassan är också
            en viktig del. Det är också viktigt med en utökning av den tid
            man får ersättningen.
          </note>
          <note>
            För oss i Folkpartiet är närståendevården en mycket viktig fråga.
            Utan de insatser som görs av närstående skulle det inte gå att
            klara av vården av alla som är i behov av vård. För många är också
            möjligheten att få vårdas i det egna hemmet mycket värdefull.
          </note>
          <note>
            Det är dock oerhört viktigt att poängtera att all närståendevård
            måste vara frivillig både från vårdarens sida och från den som
            vårdas. Tyvärr kommer det ibland rapporter om att kommuner mer
            eller mindre tvingar fram att närstående ska sköta vården, och
            enligt vår uppfattning får detta absolut inte ske.
          </note>
          <note>
            Men när man frivilligt tar på sig den här vårduppgiften måste
            också samhället ge sitt stöd på olika sätt och i många olika former
            för att det ska vara möjligt att ha en god och för alla parter
            väl fungerande vård.
          </note>
          <note>
            Fru talman! Folkpartiet har i sin motion fört fram kritik mot
            propositionens förslag när det gäller behandlingen av personuppgifter
            inom socialtjänsten.
          </note>
          <note>
            Det finns flera oklarheter och brister i propositionen som vi
            anser kan riskera att hota den enskildes integritet och rätt till
            privat sfär.
          </note>
          <note>
            Socialutskottet har i denna del av propositionen inhämtat yttrande
            från konstitutionsutskottet. Folkpartiet, Moderaterna och Centerpartiet
            har i konstitutionsutskottet anmält en avvikande mening som jag
            här helt instämmer i. Innebörden är att regeringen i det förslag
            som nu föreligger borde ha tagit in fler regler som reglerar behandlingen
            av personuppgifter inom det här integritetskänsliga verksamhetsområdet
            och att regeringen därför borde återkomma till riksdagen med kompletterande
            förslag till lagbestämmelser med materiellt innehåll.
          </note>
          <note>
            Det innebär också att vi yrkar avslag på 7 § första stycket 2
            i lagen om behandling av personuppgifter inom socialtjänsten.
          </note>
          <note>
            Fru talman! Förutom att jag tidigare har yrkat bifall till reservation
            nr 16, vill jag också yrka bifall till reservation nr 22. Dessutom
            står jag bakom samtliga mina övriga reservationer utan att här
            yrka bifall till dem.
          </note>
          <note type="speaker">
            Anf. 56 HELENA HILLAR ROSEN-QVIST (mp):
          </note>
          <note>
            Fru talman! Jag kommer att lägga tyngdpunkten på kvalitetsfrågorna
            inom socialtjänsten. Socialt arbete är ett svårt arbete som har
            blivit allt svårare att utföra väl när resurserna minskar. Detta
            är verkligheten i många kommuner men inte i alla. Jag var själv
            aktiv socialarbetare 1980 när den nya socialtjänstreformen fastlades.
            Den innehöll väldigt fina målsättningar och värderingar som fortfarande
            gäller för socialtjänsten. Man tryckte på, och trycker fortfarande
            på, principen om helhetssyn, frivillighet, det förebyggande perspektivet
            och att den enskildes egna resurser ska tas till vara.
          </note>
          <note>
            År 1998 genomfördes vissa förändringar som jag inte alls tyckte
            var särskilt bra. Nu gör man en liten återställare, och det är
            alldeles utmärkt. Det som jag främst tänkte lägga tyngdpunkten
            på är rättssäkerheten. Förslaget om att man kan överklaga är alldeles
            utmärkt, men jag vill peka på att det också finns andra saker
            som går att göra för att öka kvaliteten i socialtjänsten.
          </note>
          <note>
            Flera av Miljöpartiets förslag syftar till utökade rättigheter
            för de människor som kommer i kontakt med socialtjänsten. Socionomer
            har genom socialtjänstlagen och sin utbildning goda verktyg för
            att göra ett bra jobb och har självfallet en sådan ambition. Men
            när trycket är hårt kan det vara svårt att arbeta enligt dessa
            intentioner.
          </note>
          <note>
            Socialarbetaren måste orka stå på sig i väldigt hög grad gentemot
            verksamhetschefer med kortsiktig besparingsiver etc. för att arbetet
            inte ska bli organiserat på ett omöjligt sätt. Socialt arbete
            kräver alltid tid, kontinuitet och eftertänksamhet, vilket brukar
            vara det första som ryker i slimmade organisationer.
          </note>
          <note>
            Utökade och preciserade rättigheterna för klienterna kan på så
            sätt även vara en hjälp och ett stöd för socialarbetare att kunna
            utföra sitt jobb på det sätt han eller hon önskar. Det är helt
            enkelt så att klienterna befinner sig i ett väldigt utsatt läge
            inför socialtjänsten. De som kan försvara dem och se till att
            de får sina rättigheter är i allmänhet socialarbetarna. Men om
            socialarbetaren inte kan, får, förmår eller orkar detta blir klienten
            dubbelt utsatt. Därför är det bra att klientens rättigheter stärks.
          </note>
          <note>
            Akademikerförbundet SSR har inrättat ett system för auktorisation
            som är öppen för samtliga socionomer, oberoende av facklig tillhörighet
            att söka. Det bygger på tanken om ett behov av någon form av garanti
            för att socionomer ska ha formell eller teoretisk kompetens, praktisk
            erfarenhet och lämplighet för direkt patient- och klientarbete.
            Enligt vår mening är detta inte tillräckligt, utan det behövs
            också en statlig legitimation. Det skulle höja kvaliteten inom
            socialtjänsten och skapa ett större förtroende för socialsekreterarna
            och säkerställa att den som arbetar med mycket svåra ärenden har
            just den här grundläggande utbildningen och erfarenheten av socialt
            arbete.
          </note>
          <note>
            Annan sak kan vara möjligheten att få ha med sig ett medborgarvittne
            eller en stödperson. Den som kallas till ett sammanträde hos en
            socialförvaltning eller inför rätten känner sig många gånger väldigt
            liten, svag och utlämnad. En rätt att ha med sig ett medborgarvittne
            eller en stödperson måste tydligt framgå i lagen, eftersom det
            i dag förekommer att stödpersoner avvisas på grund av att socialtjänsten
            begärt lyckta dörrar.
          </note>
          <note>
            Ett annat sätt att höja kvaliteten kan vara att inrätta sociala
            förtroendenämnder. Inom sjukvården har det länge funnits förtroendenämnder
            som kallas patientnämnder. Det kan behövas liknande nämnder även
            i socialtjänsten. De hjälpsökande eller de som av någon annan
            anledning har en kontakt med socialtjänsten har i dag ingen instans
            dit de enkelt kan vända sig för att få information om sina rättigheter
            eller framföra sina klagomål. En social förtroendenämnd skulle
            med all säkerhet även fungera som en viktig säkerhetsventil.
          </note>
          <note>
            Vi tar även upp förslag om en social ansvarsnämnd och en kommitté
            där man även kan innefatta brukarråd och referensgrupper.
          </note>
          <note>
            Vi har också ett förslag om att man ska kunna byta socialsekreterare
            när förtroende saknas.
          </note>
          <note>
            Vi har även en hel del andra motioner som jag tycker skulle vara
            värda att orda ganska mycket om.
          </note>
          <note>
            Men för tids vinnande yrkar jag bifall bara till reservation
            21.
          </note>
          <note type="speaker">
            Anf. 57 ELISEBEHT MARKSTRÖM (s):
          </note>
          <note>
            Fru talman! Vi behandlar nu socialutskottets betänkande om ny
            socialtjänstlag med de 49 motionsyrkanden som väckts med anledning
            av propositionen och ett åttiotal motionsyrkanden om olika socialtjänstfrågor
            från förra årets allmänna motionstid.
          </note>
          <note>
            Förslaget till en ny socialtjänstlag är kapitelindelat och språkligt
            moderniserat och är till största delen oförändrad i sak jämfört
            med den nuvarande lagen.
          </note>
          <note>
            Vissa ändringar och tillägg görs förstås, som jag återkommer
            till.
          </note>
          <note>
            Genom 1980 års socialtjänstreform lades grunden för de målsättningar
            och värderingar fast som nu gäller för socialtjänsten. Det gäller
            principerna om helhetssyn, frivillighet, det förebyggande perspektivet
            och att den enskildes resurser ska tas till vara och sist men
            inte minst principen om att individens delaktighet och egna ansvar
            ska beaktas. Dessa principer ligger fast och ska även framöver
            ange socialtjänstens inriktning.
          </note>
          <note>
            Sedan den enskildes rätt att överklaga beslut om bistånd inskränktes
            för ett par år sedan har det på goda grunder kritiserats. Nu återinförs
            överklagningsrätten och den kommer att gälla alla typer av biståndsbeslut,
            vilket får anses naturligt i ett rättssamhälle.
          </note>
          <note>
            En annan förändring tillbaka till vad som gällde tidigare är
            att den som inte själv kan tillgodose sina behov eller få dem
            tillgodosedda ska ha rätt till bistånd för alla de behov han eller
            hon kan ha, dvs. att nu gällande begränsningar tas bort. Biståndet
            ska också framöver vara så utformat att det stärker hans eller
            hennes möjligheter att leva ett självständigt liv.
          </note>
          <note>
            Det här är välkomna förändringar både för klienter och dem som
            arbetar inom socialtjänsten, som förstås har sett behoven hos
            klienterna men tidigare varit förhindrade att bevilja hjälpen.
          </note>
          <note>
            Länsstyrelsernas tillsynsarbete kommer att något förändras genom
            att de nu ges rätt att inspektera all socialtjänstverksamhet som
            står under deras tillsyn, dvs. även den som bedrivs i kommunal
            regi. Möjligheterna för länsstyrelserna att ingripa mot missförhållanden
            i kommunal verksamhet utökas också.
          </note>
          <note>
            Vad gäller hur tillsynen ska organiseras finns, fru talman, olika
            ståndpunkter, som vi hört. Utskottets majoritet har stannat vid
            att samordningen mellan länsstyrelserna och Socialstyrelsen ska
            förstärkas bl.a. genom att Socialstyrelsen ges en starkare ställning
            som tillsynsvägledare för länsstyrelserna. Det är ett arbete som
            i praktiken redan har satts i gång.
          </note>
          <note>
            I 3 kap. 3 § slås fast att insatser inom socialtjänsten ska vara
            av god kvalitet och att det för arbete med socialnämndens insatser
            ska finnas personal med lämplig utbildning och erfarenhet och
            att kvaliteten i verksamheten systematiskt och fortlöpande ska
            utvecklas och säkras.
          </note>
          <note>
            Ytterst är det en rättvise- och rättssäkerhetsfråga för alla
            som kommer i kontakt med socialtjänsten att arbetet bedrivs med
            personal med rätt kompetens och att arbetet så långt det är möjligt
            baseras på beprövad erfarenhet. Därför är det bra med den satsning
            som nu görs för att genomföra en särskild strategi kring kunskapsutvecklingen
            inom socialtjänsten där både forskning och sammanställning av
            vunna erfarenheter lyfts fram. Här är det särskilt viktigt att
            andra huvudmän liksom olika frivilligorganisationer finns med
            i arbetet.
          </note>
          <note>
            När det gäller vård av barn och unga som är frivilligt placerade
            för vård utanför det egna hemmet blir det nu obligatoriskt för
            socialnämnderna att upprätta vårdplaner som den unge, vårdgivaren,
            föräldrarna och socialnämnden undertecknar som en handling så
            att alla - inte minst den unge själv - ges bästa möjliga insikt
            om den vård som ska ges och att den följer en genomtänkt handlingsplan
            där det klart framgår vad som kan förväntas av alla inblandade
            parter. Här betonas att det är viktigt att föräldrarna och andra
            för barnet viktiga närstående räknas med. I
          </note>
          <note>
            vårdplanen ska också framgå vilka åtgärder och insatser andra
            huvudmän har ansvar för. Det kan t.ex.
          </note>
          <note>
            handla om barn- och ungdomspsykiatrin, skolan, förskolan, hälso-
            och sjukvård och även andra.
          </note>
          <note>
            Fru talman! Som den mest långtgående åtgärden för den som har
            ett sådant missbruk att det allvarligt hotar hans hälsa och fortsatta
            utveckling kan tvångsvård komma i fråga. För barn och ungdomar
            kan ett tvångsomhändertagande också komma i fråga på grund av
            andra omständigheter t.ex. i barnets miljö eller när det allvarligt
            brister hos föräldrarna att ge barnet den omsorg det behöver.
            För ungdomar som begått allvarliga brott kan det bli fråga om
            tvångsvård på institution i stället för fängelse.
          </note>
          <note>
            Det är inte ovanligt att det utöver kriminalitet förekommer drogmissbruk
            bland dessa ungdomar. Målet med vården måste vara att personen
            ges förutsättningar att fortsätta sitt liv i frihet utan problem
            med vare sig droger eller rättvisan. Drogproblem är ofta ett hinder
            för en bra utveckling. Av den anledningen införs nu en skyldighet
            för den omhändertagne att i samband med t.ex. permission vara
            beredd att lämna prov i de fall det finns anledning att misstänka
            att han eller hon har fortsatt att använda droger.
          </note>
          <note>
            Utskottets betänkande innehåller därför vissa ändringar i LVM
            och LVU som innebär att en tvångsintagen vid LVM-hem eller särskilt
            ungdomshem ska vara beredd att under vissa förutsättningar underkasta
            sig blod-, urin- eller utandningsprov för kontroll av om han eller
            hon är påverkad av narkotika, alkohol eller andra otillåtna medel.
            Syftet med den utökade kontrollmöjligheten är att anpassa vården
            så att den på bästa sätt passar den som vården berör, och då är
            det förstås viktigt att veta om missbruket fortfarande pågår.
          </note>
          <note>
            Utskottet föreslår en ändring i förhållande till propositionen
            med innebörd att provtagning ska kunna ske inte bara inför utan
            även efter det att den intagne återkommit till institutionen efter
            t.ex. en permission.
          </note>
          <note>
            Det här är en ytterst känslig fråga som handlar om den enskildes
            rätt till kroppslig integritet, men utskottet har stannat för
            att av omsorg om personen i fråga kunna klarlägga om han eller
            hon tagit upp användningen av droger under pågående behandling,
            detta för att behandlingen ska kunna anpassas och fullföljas på
            ett bra sätt.
          </note>
          <note>
            Regeringen föreslår att en ny lag om behandling av personuppgifter
            inom socialtjänsten införs. Utskottet anser att det finns ett
            behov av att på detta mycket integritetskänsliga område som socialtjänsten
            är införa en särskild författningsreglering som kompletterar personuppgiftslagens
            bestämmelser och tillstyrker förslaget till den nya lagen.
          </note>
          <note>
            Socialtjänsten ges därmed möjlighet att behandla alla kategorier
            av känsliga personuppgifter. Genom att lagen om behandling av
            personuppgifter inom socialtjänsten har ett vidare tillämpningsområde
            än socialtjänstlagen behövs en komplettering när det gäller möjligheterna
            att behandla känsliga personuppgifter. Konstitutionsutskottet
            har i sitt yttrande föreslagit en lösning som socialutskottet
            ansluter sig till. Med hänsyn till att vissa ytterligare överväganden
            av lagteknisk karaktär behöver göras bör regeringen återkomma
            med ett lagförslag till riksdagen. Socialutskottet föreslår med
            anledning av det ett tillkännagivande till regeringen.
          </note>
          <note>
            När det gäller socialnämndens ansvar för äldre människor har
            utskottet enats om ett förtydligande vad gäller äldre människors
            behov av att ges möjlighet att ha en aktiv och meningsfull tillvaro
            i gemenskap med andra. Lagtexten har av utskottet ändrats i jämförelse
            med propositionen och där lyfts just detta fram.
          </note>
          <note>
            Ett förtydligande görs nu vad gäller kommunernas ansvar att arbeta
            stödjande för den som utsatts för brott och dennes anhöriga. Redan
            sedan några år tillbaka har genom kvinnofridsbeslutet lagen lyft
            fram kommunernas ansvar vad gäller misshandlade kvinnors behov
            av stöd och hjälp för att kunna förändra sitt liv. Nu sker alltså
            ytterligare ett förtydligande av kommunens uppgift när det gäller
            dem som kan behöva stöd och hjälp efter att ha utsatts för brott
            - men inte bara brottsoffret självt utan också dennes anhöriga.
          </note>
          <note>
            Sist vill jag ta upp den aktuella frågan om privatisering av
            socialtjänstens myndighetsutövning.
          </note>
          <note>
            Justitieombudsmannen har efter prövning kommit fram till att
            socialtjänstlagen inte ger kommunerna utrymme att anlita privata
            utredare för myndighetsutövning, såsom har skett i några kommuner.
            Detta är ett utomordentligt viktigt besked - både till kommuner
            och till medborgare. Det är en grundläggande rättighet för den
            enskilde att om man utsätts för så integritetsingripande åtgärder
            som påtvingade utredningar av en persons eller en familjs sätt
            att leva, att behandla sina barn, att reda ut problem med missbruk
            eller föräldrars förmåga att samarbeta efter en separation och
            annat ytterst privat som kan komma i fråga vid dessa utredningar
            så ska det göras av samhällets egna organ. Det ska inte överlåtas
            till försäljning på en marknad där priset kan bli en avgörande
            faktor för vem som ska utföra arbetet. Däremot har socialnämnden
            möjlighet att anlita personer med särskild kompetens eller som
            tillfällig förstärkning när förvaltningen själv inte hinner med.
            Men då ska de personerna knytas till myndigheten så att de regler
            som omfattar den offentliga myndighetsutövningen också träder
            i kraft.
          </note>
          <note>
            Utskottet ansluter sig alltså till Justitieombudsmannens uppfattning
            och tillstyrker 2 kap. 5 § där det uttrycks att kommunen får sluta
            avtal med annan om att utföra kommunens uppgifter inom socialtjänsten.
          </note>
          <note>
            Men uppgifter som innefattar myndighetsutövning får inte med
            stöd av denna bestämmelse överlämnas till bolag, förening, samfällighet,
            stiftelse eller en enskild individ.
          </note>
          <note>
            Därmed, fru talman, yrkar jag bifall till utskottets förslag
            och avslag på reservationerna.
          </note>
          <note type="speaker">
            Anf. 58 LARS ELINDERSON (m) replik:
          </note>
          <note>
            Fru talman! Jag har en kort fråga och ett förtydligande till
            Elisebeht Markström.
          </note>
          <note>
            Min fråga gäller tillsynsverksamheten. Socialtjänstutredningen
            föreslog i sitt slutbetänkande en samordning av tillsynen över
            hälso- och sjukvården och socialtjänsten. Detta förslag har över
            huvud taget inte kommenterats - i varje fall inte vad jag har
            kunnat notera - i vare sig propositionen, majoritetens skrivning
            eller betänkandet.
          </note>
          <note>
            Vi har indirekt anknutit till detta i vårt förslag om en samlad
            organisation för all tillsynsverksamhet för hälso- och sjukvården.
            Det är en renodling av Socialstyrelsens och länsstyrelsens uppgifter
            i det hänseendet. Jag skulle gärna vilja ha en kommentar till
            förslaget. Vad har Socialdemokraterna, utskottsmajoriteten och
            regeringen för uppfattning i det långa loppet? Jag tycker att
            de argument som framfördes av
          </note>
          <note>
            Socialtjänstutredningen var ganska starka.
          </note>
          <note>
            När det gäller privatisering av myndighetsutövningen skulle jag
            vilja använda uttrycket "slå in öppna dörrar". Det finns ingen
            argumentation i något sammanhang där någon föreslår en privatisering
            av myndighetsuppgifter. Däremot finns det en diskussion om var
            gränsen mellan myndighetsuppgifter och andra uppgifter går. Här
            sker det i dag en prövning av ett antal konkreta fall. Vi får
            se vad domstolarna säger och var gränsen går. Men för att inget
            missförstånd ska råda så vill jag påpeka att varken Moderata samlingspartiet
            eller något annat parti har föreslagit någon privatisering av
            myndighetsuppgifter.
          </note>
          <note type="speaker">
            Anf. 59 ELISEBEHT MARKSTRÖM (s) replik:
          </note>
          <note>
            Fru talman! När det gäller den tillsyn som Lars
          </note>
          <note>
            Elinderson tar upp så är det riktigt att utskottet tidigare har
            begärt att regeringen ska återkomma efter att ha sett över frågan.
            Regeringen har också återkommit i och med detta förslag. Man har
            alltså tittat över det som fanns som tidigare förslag, men kommit
            till en annan slutsats än vad utskottets majoritet då förespråkade.
            Man får alltså se det så att det förslag som nu föreligger är
            det resultat som har kommit ut av regeringens arbete.
          </note>
          <note>
            Det sitter en särskild utredare och kikar över den statliga tillsynen,
            och det finns anledning att invänta det. Jag tror inte att den
            modell som vi nu slår fast kommer att vara den som ska gälla framöver,
            utan detta får säkert anpassas över tid allteftersom huvudansvarsområden
            flyttas över huvudmannagränser. Jag tror alltså inte att man ska
            se detta rent statiskt.
          </note>
          <note>
            Det är klart att det pågår en diskussion om privatisering av
            myndighetsutövning, eftersom man på sina håll, ofta med moderat
            biträdande, bedriver verksamhet som är att betrakta som myndighetsutövning
            i privat regi. Det är också därför JO har haft att granska ett
            par kommuner efter anmälan. Jag vet också att det ligger hos domstol
            för prövning så småningom. Då lär vi få se var domstolen landar
            i sin tolkning. Men jag tycker att med den skrivning som finns
            nu, i den nya socialtjänstlagen, torde det vara knepigt att hävda
            någonting annat än det jag gjorde alldeles nyss.
          </note>
          <note type="speaker">
            Anf. 60 LARS ELINDERSON (m) replik:
          </note>
          <note>
            Fru talman! Jag vill avsluta den diskussionen med att dela den
            uppfattningen. Men jag vill samtidigt påpeka att jag upplever
            detta som en kvasidebatt, eftersom ingen har föreslagit privatisering
            av myndighetsuppgifter. Däremot finns det en gränsdragning som
            t.ex. omfattar de verksamheter som Elisebeht
          </note>
          <note>
            Markström själv hänvisade till, nämligen möjligheten att anlita
            externa konsulter för vissa utredningsuppdrag och liknande - också
            i anslutning till vårdnadsutredningar. Självfallet ska de personer
            som gör sådana utredningar omfattas av samma tystnadsplikt och
            samma regelverk som gäller kommunernas egen personal. Vore det
            inte möjligt att göra på det sättet så skulle många små kommuner
            ha väldigt svårt att klara av sin uppgift enligt socialtjänstlagen.
            Det är så det fungerar ute i små kommuner, som inte har tillräckliga
            resurser, i dag.
          </note>
          <note>
            Jag har lite svårt att tolka vad Elisebeht Markström sade när
            det gäller tillsynen. Jag hade förhoppningen att Elisebeht skulle
            hänvisa till den översyn av tillsynsorganisationen som regeringen
            tydligen arbetar med. Men inledningsvis sade hon: Nu är det detta
            som gäller. Om jag återgår till det så uppfattar jag det så att
            det fortfarande finns en diskussion, och kanske t.o.m. en öppenhet
            att diskutera möjligheten till en samordnad tillsynsverksamhet
            över all hälso- och sjukvård och socialtjänst i framtiden. Den
            frågan är i varje fall inte avgjord.
          </note>
          <note type="speaker">
            Anf. 61 ELISEBEHT MARKSTRÖM (s) replik:
          </note>
          <note>
            Fru talman! Nej, det är alldeles riktigt - den frågan är inte
            avgjord. Det sitter en utredare och tittar på de här frågorna.
            Det jag försökte säga var att i den föränderliga tid som vi lever
            i så tror inte jag att den modell som vi just nu lägger fast -
            vilket vi ju ändå gör i och med det beslut som vi ska fatta om
            en stund här - kommer att vara för evigt. Det kommer säkert att
            finnas skäl till förändringar. Om de sedan går i riktning med
            hur Lars Elinderson tycker att det bör vara eller i någon annan
            riktning kan jag inte svara på i dag. Men jag tror att det är
            viktigt att debatten fortgår.
          </note>
          <note>
            I vissa kommuner lägger man ut myndighetsutövning - dock inte
            i alla. Det är några få kommuner som har valt att lägga ut viss
            del av vad som nu kan betraktas som myndighetsutövning - åtminstone
            med
          </note>
          <note>
            JO:s uttalande i ryggen - på andra än myndigheten själv. Men
            även om det finns vissa som gör det så betyder ju inte det att
            de gör rätt.
          </note>
          <note type="speaker">
            Anf. 62 KERSTIN HEINEMANN (fp) replik:
          </note>
          <note>
            Fru talman! Vi får ofta vittnesmål om närstående som inte orkar
            med sina uppgifter. Det händer att de själva får olika typer av
            inte minst medicinska problem som gör att de har det svårt. Samtidigt
            vet vi att samhället i dag inte kan klara sig - och antagligen
            inte kommer att göra det i framtiden heller - utan att andra människor
            och närstående ställer upp och tar hand om dem som är svårt sjuka
            i det egna hemmet.
          </note>
          <note>
            Eftersom de yrkanden som vi har gjort för att förbättra situationen
            för närstående har avvisats av den socialdemokratiska majoriteten
            både i det här betänkandet och i tidigare skulle jag vilja fråga:
            Anser
          </note>
          <note>
            Elisebeht Markström att det stöd som närståendevårdarna får i
            dag är tillräckligt?
          </note>
          <note type="speaker">
            Anf. 63 ELISEBEHT MARKSTRÖM (s) replik:
          </note>
          <note>
            Fru talman! Det ser väl olika ut på olika håll och kanter, men
            generellt sett så tror jag att svaret måste bli nej. Man beräknar
            att anhöriga tar ansvar för en stor del av äldrevården - åtminstone
            två tredjedelar.
          </note>
          <note>
            Det är förstås viktigt att anhörigas vilja att vara delaktiga
            i omsorgen om sina nära och kära uppmuntras, men det betyder inte
            att anhöriga ska lämnas ensamma med hela ansvaret.
          </note>
          <note>
            I den nationella handlingsplanen för hälso- och sjukvården slås
            fast att det finns behov av att också fortsättningsvis stödja
            anhöriga som vårdar allvarligt sjuka, äldre och även personer
            med funktionshinder.
          </note>
          <note>
            Det arbete som redan har påbörjats kommer att fortsätta också
            de närmaste åren, bl.a. ska delar av de s.k.
          </note>
          <note>
            försvarspengarna användas just till att utveckla ett bättre stöd
            för anhöriga. Det ingår som en del i det avtal som Landstingsförbundet,
            Kommunförbundet och regeringen har tecknat. Vi får se hur landstingen
            och kommunerna kommer att välja att arbeta. Också jag tycker att
            utbildning, avlastning, möjlighet till växelvård är några av de
            delar som behöver utvecklas.
          </note>
          <note>
            För närståendepenning, då man vårdar någon som är svårt sjuk
            i dag, kan även andra än anhöriga komma i fråga. När man läste
            några av reservationerna kunde man förledas att tro att det fanns
            starka begränsningar där. Men det har jag kollat upp, och så är
            det inte, utan närstående kan vara andra än anhöriga.
          </note>
          <note>
            Svaret är ja, det behövs säkert, men jag tror inte att man ska
            gå fram lagstiftningsvägen, utan det handlar om ett utvecklingsarbete
            som måste ske utifrån de lokala förutsättningarna. Kommunerna
            har naturligtvis ett oerhört stort ansvar.
          </note>
          <note type="speaker">
            Anf. 64 KERSTIN HEINEMANN (fp) replik:
          </note>
          <note>
            Fru talman! Det känns bra att svaret är nej på den här frågan
            därför att vi då är överens om att det som sker inte är tillräckligt.
            Naturligtvis ligger ansvaret på kommunen och till viss del på
            landstinget. Det som vi har tyckt borde göras är att regeringen
            tog upp förhandlingar med de två förbunden för att se hur man
            kan förbättra situationen. Det gäller på olika områden.
          </note>
          <note>
            Det finns problem med att bli godkänd som närstående. Jag vet
            att begreppet har vidgats, men fortfarande sker lite olika typer
            av bedömningar av vem som är närstående. I dag har vi också en
            tidsgräns på
          </note>
          <note>
            60 dagar. När det gäller hiv/aids har vi 120 dagar. Jag tycker
            att det finns fler grupper som skulle behöva ha rätten till 120
            dagars ledighet. Så det finns ett antal sätt där man genom lagstiftning
            skulle kunna förbättra situationen inom närståendevården.
          </note>
          <note type="speaker">
            Anf. 65 ELISEBEHT MARKSTRÖM (s) replik:
          </note>
          <note>
            Fru talman! Som jag sade tidigare tror jag också att det finns
            en rad åtgärder som behöver göras bättre.
          </note>
          <note>
            Närståendepenningen är kanhända en sådan - att få fler dagar.
            Jag är inte så säker på att det räcker. Att vara vårdare av svårt
            sjuk anhörig i långa perioder är minsann en uppgift som är nästintill
            för tung. Man behöver naturligtvis en kombination av samhällets
            egna insatser och de insatser som de närstående kan göra. Där
            är närståendepenningen en del av ett sådant arbete.
          </note>
          <note>
            När man har gjort en kartläggning ute i kommunerna av vilka behov
            som finns har man kommit fram till att uppsökande verksamhet,
            fler platser i korttidsvård, startande av stödgrupper för anhöriga
            är ytterligare sådana åtgärder som skulle välkomnas för att underlätta
            för anhöriga att kunna vara med och ta det mycket stora och tunga
            ansvaret.
          </note>
          <note>
            En del utvecklingsarbete pågår sedan några år tillbaka. Jag tror
            att det var 7 ½ miljoner kronor som avsattes 1997 för den här
            typen av stimulansåtgärder och ytterligare 300 miljoner kronor
            för perioden
          </note>
          <note>
            1998-2000. Nu kommer för framtiden de s.k. försvarspengarna.
          </note>
          <note>
            En del av uppdraget till Landstingsförbundet och
          </note>
          <note>
            Kommunförbundet är just att utveckla anhörigstödet.
          </note>
          <note>
            Det finns all anledning att följa de här frågorna också härifrån.
          </note>
          <note type="speaker">
            Anf. 66 INGRID BURMAN (v):
          </note>
          <note>
            Fru talman! Socialutskottets betänkande nr 18
          </note>
          <note>
            bygger på en proposition som är utformad i samarbete mellan regeringen
            och Vänsterpartiet. I förslaget till ny socialtjänstlag återfinns
            också en rad förslag som
          </note>
          <note>
            Vänsterpartiet drivit genom åren.
          </note>
          <note>
            Det handlar bl.a. om rätten att överklaga biståndsbeslut genom
            förvaltningsbesvär och om att begränsningen av bistånd till akut
            tandvård upphör så att det blir möjligt att få bistånd för även
            annan tandvård. En rad andra begränsningar upphör också, jag ska
            återkomma till det.
          </note>
          <note>
            Socialtjänsten är en central del av välfärdspolitiken. Det är
            det sista skyddsnät som finns i samhället för människor som under
            kortare eller längre perioder i livet hamnar utan möjlighet till
            egen försörjning.
          </note>
          <note>
            Det gäller att göra det skyddsnätet starkt och rättssäkert så
            att människor inte faller igenom eller blir utlämnade till enskilda
            människors eller organisationers godtycke. I det perspektivet
            är både rätten att överklaga beslut och den utvidgade rätten till
            bistånd av central betydelse. Naturligtvis är det viktigaste att
            vi gör allt vi kan göra för att förstärka livsvillkoren för ekonomiskt
            utsatta människor, att förstärka deras möjlighet till arbete,
            till löneinkomster och att öppna våra generella system så att
            alltfler omfattas av dem.
          </note>
          <note>
            Jag tänker då främst på a-kassan, sjukförsäkringssystemet och
            pensionssystemet. Men det kommer alltid att finnas grupper av
            människor som under längre eller kortare tid hamnar utan möjlighet
            till egen försörjning. Det är viktigt att även dessa grupper omfattas
            av ett starkt skyddsnät, att de inte blir utlämnade till godtycke
            eller gamla tiders välgörenhet.
          </note>
          <note>
            Den nya socialtjänstlagen bygger på de grundläggande målsättningar
            och värderingar som fastlades i
          </note>
          <note>
            1980 års socialtjänstreform, dvs. principen om helhetssyn, frivillighet,
            det förebyggande perspektivet och att den enskildes egna resurser
            ska tas till vara.
          </note>
          <note>
            Individens delaktighet och egna ansvar ska beaktas.
          </note>
          <note>
            Socialtjänsten ska präglas av självbestämmande, kontinuitet,
            flexibilitet, normalisering, närhet och valfrihet. Det här är
            en viktig och en riktig inriktning, som i dag förstärks med de
            konkreta förslag som förs in i den nya lagen.
          </note>
          <note>
            Låt mig kort beröra några av dessa. Viktigast är naturligtvis
            rätten att överklaga biståndsbeslut genom förvaltningsbesvär.
            För att man ska kunna förverkliga en rättighet krävs också att
            man ska kunna få den prövad. Jag tror att det här kommer att få
            stor betydelse, inte minst inom missbrukarvården där i dag alltför
            många upplever att de nekas behandling eller erbjuds fel behandlingsform.
            Viktigt är också att vi tar bort begränsningen "annat bistånd"
            i lagen och ersätter det med "livsföring i övrigt". Det innebär
            bl.a. att begränsningen att man enbart hade rätt till akut tandvård
            försvinner. Det innebär att man efter individuell prövning också
            får rätt till t.ex. hörapparat eller annat som man behöver för
            sin livsföring.
          </note>
          <note>
            I betänkandet öppnas också för att ideella skadestånd kan undantas
            vid biståndsbedömning. Här förs ett resonemang om att det måste
            ske en individuell bedömning och att det kan vara rimligt att
            ibland undanta ideella skadestånd, t.ex. när man har fått skadeståndet
            på grund av brott och kan ha behov av kostsamma behandlingar.
          </note>
          <note>
            I dag finns många olika system inom arbetsmarknadspolitiken som
            riktar sig till ungdomar. Samtidigt finns ett särskilt tvång för
            ungdomar som uppbär socialbidrag att aktivt delta i praktik eller
            kompetenshöjande åtgärder. Här aviserar regeringen en översyn
            som belyser samspelet, tillämpningen och ansvaret mellan olika
            huvudmän samt att man i det sammanhanget också ska överväga regler
            med mindre tvång i socialtjänstlagen när det gäller de här grupperna.
            Det är bra, och det är någonting som Vänsterpartiet länge efterlyst.
          </note>
          <note>
            Här införs obligatoriska vårdplaner för barn som placeras utanför
            hemmet, och här redovisas att Landstingsförbundet, Kommunförbundet
            och regeringen i den nationella handlingsplanen för hälso- och
            sjukvården kommit överens om att fortsätta den ekonomiska satsningen
            på anhörigstöd.
          </note>
          <note>
            Här lämnas ett särskilt uppdrag till Socialstyrelsen att genomföra
            en strategi för nationellt stöd för kunskapsutveckling inom socialtjänsten
            - mycket viktigt och nödvändigt. Här konstateras att den del av
            socialtjänsten som innebär myndighetsutövning inte i något led
            kan eller ska privatiseras, det är bra.
          </note>
          <note>
            Här redovisas den förstärkning som gjorts när det gäller brottsoffers
            rätt till stöd och hjälp och att socialnämnden särskilt bör beakta
            att kvinnor som är eller har varit utsatta för våld eller andra
            övergrepp i hemmet kan vara i behov av stöd och hjälp för att
            förändra sin situation. Det här är en klar förstärkning av kvinnors
            rätt och möjlighet att få hjälp.
          </note>
          <note>
            Här skrivs in att behandling för spelberoende kan vara en insats
            som ligger inom ramen för socialtjänstens ansvar. Utskottet föreslår
            också en förstärkning i
          </note>
          <note>
            5 kap. 4 §, nämligen att äldre människor ska ges möjlighet till
            en aktiv och meningsfull tillvaro i gemenskap med andra, vilket
            är en viktig förstärkning.
          </note>
          <note>
            Just detta med aktiv och meningsfull tillvaro har tidigare funnits
            i lagen, men det togs bort i samband med försämringen av lagen
            1998. Då försvann också många kommunala dagcentraler och andra
            aktiviteter och samlingspunkter för äldre. Förhoppningsvis kommer
            de nu att återuppstå.
          </note>
          <note>
            Skyddsnätet stärks alltså för alla, men också för olika grupper
            som under perioder behöver bistånd.
          </note>
          <note>
            Betänkandet innehåller också ändringar i LVM
          </note>
          <note>
            och LVU, lagen om vård av missbrukare och lagen om vård av unga.
            En ändring innebär att tvångsintagna vid LVM-hem och särskilda
            ungdomshem ska vara skyldiga att under vissa förutsättningar underkasta
            sig provtagningar för att man ska kunna kontrollera att han eller
            hon inte är drogpåverkad. Vänsterpartiet har i ett särskilt yttrande
            redovisat sin principiella syn, att vi inte anser att barn under
            15 år ska drogtestas. Men vi är beredda att acceptera dessa tvångsåtgärder
            inom ramen för en redan beslutad tvångsvård. Vi vidhåller också
            vår principiella syn att drogtester av barn under 15 år inte kan
            motiveras i andra sammanhang.
          </note>
          <note>
            Vidare föreslås en lag om behandling av personuppgifter inom
            socialtjänsten. Man har helt enkelt ett behov av att datorisera
            akter och sammanställa saker. Det här är ingen enkel lagstiftning,
            det har flera påpekat. Socialtjänsten behandlar en rad känsliga
            personuppgifter som av nödvändighet ibland måste registreras.
            T.ex. om man har hand om äldre med viss religiös inriktning som
            påverkar kost osv. måste det kanske stå i akten. Men det är viktigt
            att påpeka att socialtjänsten får registrera enbart de uppgifter
            som krävs i det individuella fallet.
          </note>
          <note>
            Jag är väldigt glad över att socialutskottet följer konstitutionsutskottets
            yttrande. Vi föreslår därför ett tillkännagivande till regeringen
            om att man ska återkomma till vissa delar när det gäller förstärkningen
            av lagen.
          </note>
          <note>
            När jag sedan tittar på de reservationer som finns till betänkandet
            är det ett parti som kraftigt avviker, och det är moderaterna
            som i vanlig ordning förespråkar skattesänkningar, avregleringar
            och privatiseringar. Man menar att detta skulle vara lösningen
            på problemet att människor under perioder måste få bistånd.
          </note>
          <note>
            Jag delar inte den uppfattningen. Jag tror att även om vi lyckas
            med att lyfta fler och fler till löneinkomst i stället för ekonomiskt
            bistånd - och det är ju huvudlinjen - krävs det fortfarande en
            stark socialtjänstlag som garanterar människorna ekonomiskt bistånd,
            rätt till vård, behandling och omsorg. Det behövs skatter för
            att finansiera detta och besvärsrätt för att hävda dessa rättigheter.
          </note>
          <note>
            Andra partier lyfter fram förslag i sina reservationer som jag
            anser delvis är tillgodosedda. Då handlar det om tandvård eller
            om vissa kvalitetsfrågor där det i dag pågår ett arbete.
          </note>
          <note>
            Men jag menar också att det kan finnas anledning att återkomma
            till vissa frågor som lyfts fram i några reservationer. Det gäller
            t.ex. vården av missbrukare.
          </note>
          <note>
            Det finns all anledning att anta att just missbrukargrupperna
            har mått dåligt av den ekonomiska åtstramning som skedde under
            90-talet och av neddragningen inom socialtjänsten.
          </note>
          <note>
            I dag har vi alltför lite kunskap om detta. Jag anser att vi
            får avvakta vad uppdraget till Socialstyrelsen när det gäller
            kunskapsutveckling kan åstadkomma. Vi bör också avvakta detta
            med besvärsrätten när det gäller att säkra missbrukares rätt till
            behandling.
          </note>
          <note>
            En annan fråga som vi också kan behöva återkomma till är våldet
            mot kvinnor och hur vi bäst stöder de utsatta kvinnorna, deras
            barn och anhöriga.
          </note>
          <note>
            Vi har förstärkt motivtexten till socialtjänstlagen, men det
            är möjligt att det inte räcker. Det gäller också besvärsrätten,
            om man inte får rätt till stöd. Det är möjligt att vi måste återkomma
            med fler åtgärder på det området.
          </note>
          <note>
            Det är också möjligt att vi måste återkomma när det gäller stödet
            till anhöriga. Nu fortsätter den ekonomiska satsningen i kommuner
            och landsting under ytterligare några år, och sedan får vi ta
            ställning till om det behövs ytterligare resurser på det området.
          </note>
          <note>
            Det krävs också resurser om vi ska utvidga lagstiftningen. Det
            kan finnas fog för detta, men då måste vi också ha de ekonomiska
            resurserna.
          </note>
          <note>
            När det gäller hemlösa pågår det i dag en rad projekt som behöver
            slutföras och utvärderas. Men enligt min uppfattning är detta
            också en fråga som man kan behöva återkomma till, om kommunerna
            fortsätter att underlåta att ta sitt ansvar.
          </note>
          <note>
            Fru talman! Det betänkande som riksdagen om en stund ska ta ställning
            till förstärker skyddsnätet. Det är ett bra betänkande. Det löser
            inte alla problem för alla grupper, men det är ett steg i att
            återupprätta den välfärdspolitik som raserades under stora delar
            av 90-
          </note>
          <note>
            talet.
          </note>
          <note>
            Jag yrkar bifall till förslaget i betänkandet.
          </note>
          <note type="speaker">
            Anf. 67 LARS ELINDERSON (m) replik:
          </note>
          <note>
            Fru talman! I vanlig ordning angriper utskottets ordförande moderaterna
            för att vi vill sänka skatterna.
          </note>
          <note>
            Hon säger att det enda vi föreslår är en sänkning av skatterna
            och att vi tror att det löser alla sociala problem. Då vill jag
            föreslå att hon läser igenom alla våra 15 reservationer. Det är
            bara en av reservationerna som tar upp den aspekten.
          </note>
          <note>
            Mot bakgrund av det som Ingrid Burman påstår vill jag fråga:
            Finns det inget samband mellan lågoch medelinkomsttagares behov
            av inkomstförstärkning i form av socialbidrag och deras skatter?
            En majoritet av dem som är fast i socialbidragsberoende under
            längre perioder är människor som också har andra inkomster. Genomsnittet
            av det som de betalar i skatt ligger fyra fem gånger högre än
            de bidrag som de får genom socialtjänsten.
          </note>
          <note>
            Finns det inte någon förståelse för synen att sänkta skatter
            innebär en välfärdsförbättring för de människor som har låga inkomster
            och som i dag betalar mer än hälften av det som de tjänar i skatter
            och sociala avgifter?
          </note>
          <note type="speaker">
            Anf. 68 INGRID BURMAN (v) replik:
          </note>
          <note>
            Fru talman! Jag sade att den politik som moderaterna redovisar,
            inte minst genom Lars Elindersons inlägg, ledde i sina huvudspår
            till skattesänkningar, avregleringar och privatiseringar. Det
            innebär inte att jag inte har tagit del av moderaternas övriga
            reservationer, för det har jag gjort.
          </note>
          <note>
            Lars Elinderson säger att om vi sänker skatten för gruppen socialbidragstagare
            kommer de att få det bättre. Där delar jag inte Lars Elindersons
            uppfattning.
          </note>
          <note>
            Lars Elinderson sade att 15 % av skatterna går till de 20 % fattigaste
            i form av bidrag. Men då är det intressant att veta hur mycket
            de 20 % fattigaste bidrar med i den skattedelen. Ja, kanske 3-5
            %. Det sker fortfarande en omfördelning skattevägen från människor
            med relativt hyggliga inkomster - som jag och Lars Elinderson
            har - till de sämst ställda med låga inkomster. Det är en fördelning
            som jag värnar och står för.
          </note>
          <note>
            Skulle vi sedan sänka skatter i den omfattning som moderaterna
            föreslår - när man räknar med 50 %
          </note>
          <note>
            på de sämst ställda så inkluderar man moms och andra saker -
            så skulle vi också urholka finansieringen av de bidrag som faktiskt
            måste finnas kvar i samhället för de sämst ställdas skull.
          </note>
          <note type="speaker">
            Anf. 69 LARS ELINDERSON (m) replik:
          </note>
          <note>
            Fru talman! Jag ska begränsa mig till två av de sex frågor om
            Ingrid Burman tog upp. Den första är att hon efter genomläsning
            av alla reservationer påstår att moderaterna tror att sänkta skatter
            ska lösa alla problem. Det står i protokollet. Jag vill bara påpeka
            att det inte är så. Men att skatterna är en väsentlig del för
            låg- och medelinkomsttagarnas försörjningssituation kan ingen
            förneka. Vi ligger i dag högst i världen, inte när det gäller
            skatter för höginkomsttagare men när det gäller skatter för låg-
            och medelinkomsttagare. Internationell och svensk statistik kan
            belägga det som jag också påstod, nämligen att omfördelningseffekten
            av skatte- och bidragssystemen är borta i dag. Vi har ingen omfördelning
            till dem som har lägst inkomster genom de samlade effekterna av
            skatte- och bidragssystemen.
          </note>
          <note>
            Trots det som Ingrid Burman påstod att hon värnar om så var det
            mer än 10 år, kanske upp emot 15
          </note>
          <note>
            år, sedan vi lämnade den situationen. I dag har vi en omfördelning
            till andra grupper än de sämst ställda.
          </note>
          <note type="speaker">
            Anf. 70 INGRID BURMAN (v) replik:
          </note>
          <note>
            Fru talman! Jag ska börja med vad som står i protokollet eller
            inte. Vad jag har sagt och vad jag gärna upprepar är att min uppfattning,
            efter att ha lyssnat på Lars Elinderson och ha tagit del av inriktningsreservationen
            1 i betänkandet, är att moderaterna menar att just skattesänkningar
            ska utgöra den största delen av lösningen - inte hela lösningen
            - på problemet att människor under perioder måste få bistånd.
            Det står nu två gånger i protokollet.
          </note>
          <note>
            När det gäller omfördelningen och den samlade effekten så är
            det visst på det sättet att när jag blir sjuk har jag en mycket
            högre sjukpenning än den som har låg inkomst, och det är klart
            att jag då får mer tillbaka. Så omfördelning och samlade effekter
            är en sak. Men omfördelning när det gäller bidrag till de allra
            sämst ställda är en annan sak. Samlade effekter innebär att det
            slås ut på hela gruppen individer i samhället. När jag hör Lars
            Elindersons inlägg menar jag att om vi diskuterar socialtjänstlagen
            och bidragssystem och stöd för de allra sämst ställda så anser
            jag att det ska finnas två huvudstråk som ska gälla. Ett är att
            man förmår lyfta människor från bidragssystemen.
          </note>
          <note>
            Och det gör vi bäst genom arbete och löneinkomster.
          </note>
          <note>
            Ett annat är att säkra trygghet, rimliga levnadsvillkor och även
            starka ekonomiska bistånd under perioder när människor finns kvar
            i systemen. Då krävs det skattefinansiering. Att då gå vägen att
            sänka skatterna är att urholka systemen.
          </note>
          <note type="speaker">
            Anf. 71 KERSTIN HEINEMANN (fp) replik:
          </note>
          <note>
            Fru talman! Ingrid Burman talade också väl om närståendevården
            och sade att det finns anledning att återkomma när det finns resurser
            och att då förstärka närståendevården. Jag vill, fru talman, egentligen
            bara lämna en kommentar till detta. Att satsa resurser på närståendevården
            är i allra högsta grad att minska kostnaderna för vården. Skulle
            samhället ta över de insatser som anhöriga gör i dag skulle nämligen
            kostnaderna vara oerhört mycket större för samhället.
          </note>
          <note>
            Jag ska göra ett litet tillägg. Att vi vill satsa pengar på närståendevården
            är inte för att spara pengar utan för att tillmötesgå de många
            människor som vill ha den vårdformen.
          </note>
          <note type="speaker">
            Anf. 72 INGRID BURMAN (v) replik:
          </note>
          <note>
            Fru talman! Jag kan bara återupprepa vad jag sade, att jag tror
            att det finns all anledning att återkomma till denna fråga. Just
            nu är det bra att denna överenskommelse med Kommun- och Landstingsförbunden
            finns och att man fortsätter att jobba med detta i kommunerna.
          </note>
          <note>
            Jag vill också understryka det som föregående talare sade, nämligen
            att det också handlar om avlastningsplatser och den typen av insatser.
          </note>
          <note>
            Det finns skrivningar i socialtjänstlagen om detta.
          </note>
          <note>
            Och det är min uppfattning att vi får avvakta det arbete som
            pågår i kommunerna. Men jag är också medveten om att den dag som
            vi tar steget fullt ut och inför en tvingande lagstiftning för
            kommunerna på detta område så måste vi också skicka med pengar.
          </note>
          <note>
            Kerstin Heinemann tog exemplet att man kunde utöka detta från
            60 dagar till 120 dagar. Det är möjligt att vi kommer att hamna
            där i framtiden. Jag vill i alla fall inte avvisa det. Men då
            måste vi självklart också följa upp detta med budgetmedel.
          </note>
          <note>
            Jag vet att det pågår en utveckling inom detta område. Jag är
            beredd att avvakta den ytterligare innan vidare steg tas. Men
            jag kan bara understryka att jag tror att vi behöver återkomma
            till frågan i framtiden.
          </note>
          <note type="speaker">
            Anf. 73 KERSTIN HEINEMANN (fp) replik:
          </note>
          <note>
            Fru talman! Både Ingrid Burman och Elisebeht
          </note>
          <note>
            Markström var i ett replikskifte inne på att inte bara dessa
            saker behövs utan att det också behövs avlastningsplatser. Och
            det är precis det som vi har skrivit om i vår motion, nämligen
            avlastningsplatser, stödpersoner och mycket mer än ekonomiska
            bidrag.
          </note>
          <note>
            Självklart är det så. Det är väldigt många saker som behövs för
            att göra det möjligt för närstående att vårda en nära anhörig.
          </note>
          <note type="speaker">
            Anf. 74 INGRID BURMAN (v) replik:
          </note>
          <note>
            Fru talman! I den frågan har jag ingen annan uppfattning än Kerstin
            Heinemann. Jag tror att man i framtiden måste fundera över en
            rad insatser. Det är ju också därför som dessa pengar finns reserverade
            i avtal mellan regeringen, kommunerna och landstingen. Och det
            pågår olika projekt och händer saker ute i kommunerna. Det kanske
            inte sker snabbt nog, och det är möjligt att lagstiftaren i framtiden
            kommer att behöva ingripa. Jag har ingen annan uppfattning när
            det gäller behovet av att följa detta område aktivt.
          </note>
          <note type="speaker">
            Anf. 75 GÖRAN LINDBLAD (m):
          </note>
          <note>
            Fru talman! Debatten här i kammaren i dag har tydligt visat hur
            tomhänt, oförstående och idéfattig regeringen och dess stödpartier
            står när det gäller att bryta utanförskap och bidragsberoende.
            Man intar egentligen ett systemperspektiv i stället för ett individperspektiv.
          </note>
          <note>
            För den mer konspiratoriskt lagde kanske det vore lätt att få
            intrycket att socialutskottets betänkande 18
          </note>
          <note>
            endast är ett cyniskt försök att bättra på en rämnande fasad
            utan vilja att förstå att grunden faktiskt först måste fixas till
            innan man kan putsa fasaden.
          </note>
          <note>
            I sitt inlägg listade Elisebeht Markström ett antal saker, för
            att inte säga samtliga åtgärder och förslag som finns i propositionen
            och i betänkandet. Inget av detta står för nytänkande. Inget av
            detta tar ett individperspektiv. I stället är det systemperspektivet
            som man hela tiden företräder.
          </note>
          <note>
            Det förefaller också som om socialdemokraterna och stödpartierna
            avsiktligt eller oavsiktligt håller människor i utanförskap för
            att kunna hålla i gång en eländesindustri bestående av välmenande
            socialarbetare, arbetsförmedlare och projektledare.
          </note>
          <note>
            Utanförskapet leder till fattigdom eller är en del av fattigdomsproblematiken.
            Denna fattigdomsrelaterade brist på delaktighet i samhällslivets
            centrala arenor blir riktigt djup och allvarlig när den tar sig
            form av vad vi kan kalla ett kommunikativt utanförskap. Detta
            utanförskap uppstår när den berörda varken förstår hur dessa centrala
            samhällsarenor fungerar eller den uppsättning av värderingar och
            kulturella referenspunkter som ger dessa arenor dess sammanbindande
            kommunikativa kitt.
          </note>
          <note>
            Fru talman! Betydande öar av nyfattigdom i kombination med olika
            grader av kommunikativt eller djupt utanförskap återfinns faktiskt
            i dag i nästan alla stora och medelstora svenska städer. T.o.m.
            i många mindre städer är det miljöer som är präglade av dessa
            företeelser. Det kan röra sig om upp till 10-15 % av stadsbefolkningen
            som lever i ett sådant utanförskap, beroende på hur man mäter
            och vilken stad det är fråga om.
          </note>
          <note>
            Nyfattigdom och djupt utanförskap finner i dag sina mest karakteristiska
            uttryck genom den bostadssegregation som nästan ofrånkomligen
            uppkommer när en betydande del av en stads befolkning lever i
            fattigdom och utanförskap.
          </note>
          <note>
            Välvilliga myndigheter i omhändertagande- och eländesindustrin
            befäster detta utanförskap. Senast i dag publicerades en kritik
            från Riksrevisionsverket, som underkänner hela AMS-systemet. Det
            visar sig, föga förvånande för en del av oss, att arbetsförmedlare
            som faktiskt har kontakt med företag lyckas förmedla en del jobb,
            medan de övriga, de allra flesta, inte förmedlar några jobb över
            huvud taget. Dessvärre visar det sig att de som förmedlar jobb
            blir färre hela tiden, för de går över till annan verksamhet och
            lämnar AMS-systemet. Möjligen kommer detta att kollapsa alldeles
            av sig självt.
          </note>
          <note>
            SNS publicerade helt nyligen en rapport som heter
          </note>
          <note>
            Invandrare och myndigheter. Rapporten innehåller djupintervjuer
            med 20 invandrade personer. Det visar sig att ingen av de 20 är
            positiva till arbetsförmedlingen! 17 är direkt negativa. 3 av
            de 20 är positiva till de sociala myndigheterna och 13 är direkt
            negativa. Lustigt nog är det 10 som är positiva till polisen,
            medan bara 5 är negativa.
          </note>
          <note>
            När det gäller arbetsmarknadsläget klagar de intervjuade på bristande
            och felaktig information från sociala myndigheter och arbetsförmedlingar.
            Många har blivit rent fientligt bemötta när de har tagit egna
            initiativ och därmed brutit mot eländesindustrins byråkratiska
            regler.
          </note>
          <note>
            Jag har med mig rapporten här och tänker citera lite grann ur
            den.
          </note>
          <note>
            Den första personen som jag refererar till heter
          </note>
          <note>
            Hooda. Hon flydde från Irak via Iran till Sverige
          </note>
          <note>
            1991. Hon hade en bakgrund som bokförare och jobbar i dag som
            servitris. Mötet med polisen på
          </note>
          <note>
            Arlanda blev smärtfritt. Det var inga problem. Däremot mötte
            hon på förläggningen en socialsekreterare med invandrarbakgrund.
            Hooda säger: "Han var fruktansvärt obehaglig mot oss arabiska
            kvinnor."
          </note>
          <note>
            Kontakten med socialsekreteraren på den ort där
          </note>
          <note>
            Hooda så småningom blev kommunplacerad fungerade inte ett dugg
            bättre. "Redan från början märktes att socialsekreteraren inte
            tänkte hjälpa oss. Socialen var inte vänlig mot oss." Hooda säger
            att det verkade som om socialsekreteraren kunde dra ut deras ögon,
            att det kändes så när hon talade med dem. "För varje fråga som
            vi ställde sa hon nej, det går inte."
          </note>
          <note>
            Det första mötet med arbetsförmedlingen fick
          </note>
          <note>
            Hooda att sväva som på moln. Hon skulle få jobb på en bank. Det
            var bara ett fel, att det inte var sant. Hon fick inte jobb på
            någon bank. Det var inte avsikten, och det var fel från början
            till slut. Så småningom hittade man en praktikplats, och nu har
            hon fast anställning. Men trots denna fasta anställning sitter
            hon och familjen fast i ett socialbidragsberoende.
          </note>
          <note>
            Det andra exemplet som jag tar ur rapporten gäller
          </note>
          <note>
            Hassan. Hassan kom 1990 från Irak. Han flydde hit med hjälp av
            smugglare, vilket snart är det enda sättet att ta sig hit. Han
            fick ett positivt intryck av polisen på flygplatsen. Han blev
            förhörd, vilket fungerade alldeles utmärkt. Sedan mötte han på
            en mindre ort representanter för socialen som meddelade att det
            fanns en möblerad lägenhet, och det fungerade väl hyggligt. Så
            småningom flyttade han till Malmö, fortfarande utan arbete och
            utan att ha fått någon utbildningskomplettering. Där fick han
            en provanställning och planerade att bli sin egen. Han skrev ett
            projekt som han lämnade till arbetsförmedlingen. Han säger: "Arbetsförmedlingen
            gjorde mig som vanligt besviken och stängde nästan alla öppna
            dörrar som jag hade trott fanns." Men med hjälp av ett medlemslån
            från facket började han med import- och exportverksamhet i egen
            regi. Han säger: "Fördelen med att vara egenföretagare är att
            jag slipper träffa socialsekreterare och arbetsförmedlare." De
            flesta invandrare som Hassan har talat med säger att de som vill
            bli egenföretagare blir det för att börja ett normalt och hederligt
            liv och slippa den dagliga förnedringen.
          </note>
          <note>
            Det är naturligtvis bra att många människor blir egenföretagare,
            men skälet att man är förnedrad och utsatt för en eländesindustri
            är inte något vidare bra skäl.
          </note>
          <note>
            Arbetsförmedlingen liknas av Hassan vid en konstgjord papegoja.
            "Man söker jobb och får direkt svar att det inte finns och nästan
            alla arbetsförmedlare upprepar precis samma sak. Efter några besök
            hos arbetsförmedlingen får man besked att: läs SFI. Man blir förbannad.
            Man börjar hata svenska språket som har blivit enda källa för
            arbetsförmedlingen att hålla invandrarna upptagna."
          </note>
          <note>
            Det tredje exemplet är Afshin, som kommer från
          </note>
          <note>
            Azerbajdzjan i Iran. Han var soldat i kriget mot Irak och flydde
            1986 via Turkiet och kom med FN:s hjälp till Sverige. Därför behövde
            han inte utsättas för så mycket förhör. Han har därför inte haft
            så mycket kontakt med polisen och kan därför inte bedöma den.
          </note>
          <note>
            Under 14 år i Sverige har Afshin inte haft ett riktigt jobb utan
            hankat sig fram med beredskapsarbete, praktikjobb och a-kassa
            varvat med studier. Han blev lovad ett jobb, som visade sig vara
            ett gratisjobb, och hade ideliga kontakter med arbetsförmedlingen
            om saken, men ingen där brydde sig om det. Afshin säger: "Nej,
            man ska aldrig lita på arbetsförmedlingen om man inte vill vilseledas.
            Jag är fruktansvärt besviken - - -."
          </note>
          <note>
            Afshin skulle börja på komvux. Syokonsulenten hade gett honom
            rådet att läsa där därför att han behövde göra det för att komma
            in på högskolan. Det visade sig vara fel, för syokonsulenten hade
            inte talat om för honom att han bara behövde läsa vissa ämnen.
          </note>
          <note>
            Efter egna insatser har han nu kommit in på högskolan. Han har
            slösat bort flera år på komvux alldeles i onödan.
          </note>
          <note>
            Afshin säger avslutningsvis: Jag är helt övertygad om att politikerna
            har gett dem - alltså komvux, socialen och arbetsförmedlingen
            - i uppdrag att hålla oss kvar i bidragsberoende för att så småningom
            ta upp oss som ett samhällsproblem.
          </note>
          <note>
            Det är ju förskräckligt när sådana här attityder sprider sig
            i samhället.
          </note>
          <note>
            Det sista exemplet är Bahman. Han kom från Iran
          </note>
          <note>
            1988. Han har jobbat som läkare i Iran. När han flydde till Sverige
            ville han naturligtvis fortsätta i yrket, men det visade sig vara
            lättare sagt än gjort. Han vände sig till arbetsförmedlingen för
            att få vägledning. Där sade man att det inte gick. Arbetsförmedlingens
            förslag var att han skulle glömma sitt yrke och göra något annat.
            Han gav sig inte utan vände sig själv till Socialstyrelsen och
            fick veta vad som behövdes för att komplettera sin utbildning.
            Han har kompletterat den och arbetar nu som läkare i Sverige.
          </note>
          <note>
            Fel information, dåliga råd och dålig hantering är alltså vad
            som möter många människor i utanförskapet.
          </note>
          <note>
            Herr talman! Vi vill avskaffa eländesindustrin, reformera socialtjänsten,
            skrota AMS och flytta makten från tjänstemän och politiker till
            de enskilda människorna. Det är fel att göra människor till sociala
            vårdfall när deras enda brott är att vara fattiga och inlåsta
            i ett bidragsberoende.
          </note>
          <note>
            Vi förordar en avreglering och ett avskaffande av omhändertagandepolitiken.
            Det måste bli en självklar rättighet att ha ett arbete som gör
            det möjligt att försörja sig själv och sin familj.
          </note>
          <note>
            Socialbidraget måste återföras till det som en gång var avsikten,
            nämligen ett tillfälligt stöd som en yttersta lösning när allt
            annat fallerat. Kommunerna ska i stället ges skyldighet och den
            enskilde rättighet till kompletterande åtgärder i form av arbete
            och kompetensutveckling.
          </note>
          <note>
            Herr talman! Skatten är låg- och medelinkomsttagarnas största
            utgiftspost, och det har debatterats tidigare här i dag. I dagens
            Sverige skapar skatterna sina egna sociala problem, samtidigt
            som det sociala skyddssystemet som skatterna ska betala inte motsvarar
            de krav som människorna har rätt att ställa. De höga skatterna
            är därför en av de viktigaste förklaringarna till att så många
            hushåll har en nettoinkomst som faktiskt understiger normen för
            socialbidrag.
          </note>
          <note>
            Enligt Socialstyrelsen är 35 % av dem som har socialbidrag samtidigt
            löntagare. Mer än hälften av dem som har socialbidrag får upp
            till 3 500 kr i månaden. Med en lägre skatt hade det med stor
            sannolikhet varit många som sluppit gå till socialkontoret.
          </note>
          <note>
            Det här har utvecklats mer i dagens förstaledare i
          </note>
          <note>
            Dagens Nyheter, så där kan den intresserade ta del av det.
          </note>
          <note>
            Herr talman! De som tvingas köa på socialkontoren måste själva
            bära en stor del av skattebördan.
          </note>
          <note>
            Hushåll med en inkomst som motsvarar socialbidragsnormen betalar,
            lågt räknat, över 50 % av det som deras arbete genererar. Denna
            rundgång gör att många som skulle kunna försörja sig på sitt eget
            arbete i stället tvingas förlita sig på bidrag.
          </note>
          <note>
            Sverige måste fort få ett skattesystem som inte fortsätter att
            plundra de arbetande fattiga. Problemet är ju inte att vi beskattar
            rika. Problemet är att arbetande fattiga brandskattas.
          </note>
          <note>
            Herr talman! Det är nu hög tid att bryta med den gamla segregerande
            inlåsande socialpolitiken och i stället ge makten tillbaka till
            människorna.
          </note>
          <note>
            Vår politik för arbete och egenmakt bygger på fyra steg.
          </note>
          <note>
            För det första: Var och en som så önskar ska kunna få ett arbete.
          </note>
          <note>
            För det andra: Resultatet av arbete ska trygga den egna och familjens
            försörjning i stället för att försvinna i en rundgång av skatter
            och bidrag.
          </note>
          <note>
            För det tredje: Förutsättningar och stimulans ska finnas så att
            man genom utbildning kan förbättra sin situation.
          </note>
          <note>
            Då blir det fjärde inte fullt så nödvändigt, därför att framgång
            på dessa tre områden innebär att andelen som verkligen är i behov
            av det fjärde steget -
          </note>
          <note>
            den egentliga socialpolitiken - minimeras. Då kan vi från samhällets
            sida koncentrera insatserna kraftfullt på de personer som verkligen
            behöver stöd.
          </note>
          <note>
            Herr talman! Som exemplen i den här SNS-
          </note>
          <note>
            rapporten visar är det hög tid att avskaffa nuvarande
          </note>
          <note>
            AMS-system. Politiken måste i stället innebära en möjlighet till
            arbete för alla. Det är faktiskt så att minst 700 000 svenskar
            i arbetsför ålder i dag saknar ett arbete. Det är Sveriges överlägset
            största sociala problem. Den trygghet och tillfredsställelse som
            ett arbete ger i form av förmåga att försörja sig själv kan inte
            ersättas av bidrag eller konstlade åtgärder. Fler jobb förutsätter
            emellertid företag som anställer. Det måste därför vara lättare
            att starta och driva företag.
          </note>
          <note>
            Regelverk, byråkrati och administration måste förenklas.
          </note>
          <note>
            Avregleringen av arbetsförmedlingen och tillkomsten av fristående
            rekryterings- och bemanningsföretag m.m. har faktiskt under senare
            år ökat flexibiliteten och rörligheten. Men det här är inte tillräckligt.
          </note>
          <note>
            Mer måste göras. På motsvarande sätt skulle man alltså kunna
            förenkla regelverk, byråkrati och administration på hela arbetsmarknaden.
            Det skulle öka förutsättningarna för verkliga jobb. Skatter på
            bolag och fastigheter, lönebildning och socialförsäkringssystem,
            möjligheter att genomgå utbildning och skatter på arbete och kunskap
            - allt detta behöver ändras och allt detta hänger ihop och bildar
            den övergripande miljö som avgör var genomförande av nya idéer,
            nytt entreprenörskap och nytt företagande kommer att äga rum i
            framtiden.
          </note>
          <note>
            Herr talman! Sammanfattningsvis är såväl propositionen som betänkandet
            ett uttryck för en avsiktlig eller oavsiktlig önskan att cementera
            utanförskap, nyfattigdom och eländesindustri. Låt oss här i kammaren
            i dag faktiskt våga visa den handlingskraft som människorna i
            utanförskapet har rätt att kräva av den här riksdagen. Jag instämmer
            därför i Lars Elinderssons yrkande om bifall till reservation
            1.
          </note>
          <note type="speaker">
            Anf. 76 ROSITA RUNEGRUND (kd):
          </note>
          <note>
            Herr talman! Jag vill börja med att yrka bifall till reservation
            16. Utgångspunkten för oss kristdemokrater när det gäller vårt
            yrkande om § 5 i socialtjänstlagen är att se och erkänna familjens
            och de närståendes roll och funktion i vården av äldre, sjuka
            eller funktionshindrade. Stöd för anhöriga som vårdar är en självklar
            och viktig del av kristdemokraternas familje- och omsorgspolitik.
            Vi vet att utslagningen i samhället i dag, enligt en uppgift i
            DN för några dagar sedan, kostar 80 miljarder kronor. Vi vet också
            att många av dem som drabbas av stress och hets är kvinnor. Att
            förebygga utbrändhet är därför ytterligare ett viktigt argument
            för stödet till de anhöriga.
          </note>
          <note>
            Faktum är att det fortfarande i huvudsak är kvinnor som tar det
            största ansvaret i anhörigvård.
          </note>
          <note>
            Det har varit väldigt intressant att följa den här debatten,
            speciellt replikskiftet mellan Kerstin Heinemann, Elisebeth Marklund
            och Ingrid Burman. Det visar att man känner att man inte har gjort
            tillräckligt.
          </note>
          <note>
            Som jag uppfattar det skulle det finnas ett stöd just för reservation
            16, att regeringen snarast bör tillsätta en utredning för att
            analysera vilka konsekvenser och kostnader en ändring av socialtjänstlagen
            skulle innebära.
          </note>
          <note>
            Det som har framkommit i t.ex. engelska studier där man har undersökt
            äldreomsorgen är att den största mänskliga och ekonomiska vinsten
            var stöd just till anhöriga. En del av talarna här säger att handlingsplanen,
            de stimulansmedel som nu övergår till handlingsplanen, till kommuner
            och landsting, är en fortsättning av utvecklingen. Men jag är
            oroad av de signaler jag får. Visst pågår det en utveckling i
            många kommuner, men den avstannar också, tyvärr, i ett antal kommuner.
            Jag hade gärna sett att detta med ett stimulansbidrag hade pågått
            ytterligare två år.
          </note>
          <note>
            Herr talman! Det bådar gott. Det finns anledning att följa frågan.
            Men vi kristdemokrater anser att man nu borde ha tagit initiativet
            och förändrat lagen.
          </note>
          <note>
            Överläggningen var härmed avslutad.
          </note>
          <note>
            (Beslut fattades under 8 §.)
          </note>
          <note>
            6 § Vissa ändringar i alkohollagen
          </note>
          <note>
            Föredrogs socialutskottets betänkande 2000/01:SoU19
          </note>
          <note>
            Vissa ändringar i alkohollagen (prop. 2000/01:97).
          </note>
          <note type="speaker">
            Anf. 77 LEIF CARLSON (m):
          </note>
          <note>
            Herr talman! Nyligen visades i ett TV-program hur mycket sprit
            man beräknar införs av vanliga medborgare på sällskapsresor m.m.
            Om jag inte minns fel var det ofattbara 50 000 flaskor i veckan.
          </note>
          <note>
            Till det kommer den organiserade spritsmugglingen och hembränningen.
            Enbart i Skåne beslagtogs enligt tullen 405 050 liter förra året.
            Tillgängligheten till sprit för missbrukare och ungdom är följaktligen
            god dygnet runt och till låga priser.
          </note>
          <note>
            Den påverkas inte av att Systembolaget har öppet si eller så.
            Det stora alkoholproblemet i Sverige är svartspriten, inte att
            det finns för få regleringar som ingriper i mindre viktiga frågor
            som ölförsäljning tillsammans med korvförsäljning, hur mycket
            vin en
          </note>
          <note>
            19-åring kan få till söndagmiddagen utan att föräldrarna ses
            som kriminella eller hur köket i en restaurang ska utrustas för
            att ägaren ska få serveringstillstånd. När man som regeringen
            ägnar sig mer åt det senare och mindre åt det förstnämnda har
            man inte förstått förutsättningarna för en god alkoholpolitik.
          </note>
          <note>
            Men visst, något har ändå hänt. Man tycks inse nödvändigheten
            av att öka tillgängligheten för vanligt folk. Förslaget om lördagsöppet
            är bra, men inte av det skäl som läggs fram. Det är inte bra för
            att det legitimerar Systembolagets monopol utan för att det är
            ett steg på väg mot en alkoholpolitik som kan omfattas av den
            moderna människan.
          </note>
          <note>
            En sådan politik kräver också att människor kan disponera sin
            tid rationellt, köpa vinet när man köper maten och när butikerna
            har öppet. Den kräver att skatten sänks så att priströtta människor
            inte drivs till svarthandlarnas försäljning utan kan uppleva sig
            ha råd att handla lagligt, något som jag är övertygad om att människor
            vill. Det kräver mer resurser till polis och tull så att sammantaget
            både riskerna ökar och vinsten minskar för den kriminella verksamheten.
          </note>
          <note>
            En sådan politik kräver att petiga och alkoholpolitiskt skäligen
            ointressanta regleringar tas bort och att ett större förtroende
            ges till den enskilde samt att stödet för dem i riskzonen och
            för de etablerade missbrukarna ökar. Dit är vägen fortfarande
            lång, men steg för steg har socialdemokraterna närmat sig oss
            trots att man retoriskt säger att man står fast vid den traditionella
            svenska alkoholpolitiken och att vi moderater mäler oss ut.
          </note>
          <note>
            Ser man på de senaste årens debatter och på förändringarna i
            alkoholpolitiken visar fakta något annat. Långsamt närmar ni er
            oss. Den stora skillnaden är att vi klart säger att det behövs
            en ny, tydlig svensk alkoholpolitik anpassad till dagens samhälle
            och den gränslösa värld vi lever i, medan ni gör förändringar
            först när den gamla politikens skadeverkningar blir helt omöjliga
            att försvara. Därför dröjer fortfarande en skattesänkning trots
            att den höga skatten göder svartbranschen. Därför är ni fortfarande,
            trots reträtter, oklara om krogars framtida öppethållande trots
            att det är uppenbart att man löper risk att gynna svartkrogar
            med allt vad det innebär av associerad kriminalitet.
          </note>
          <note>
            För allt detta blundar regeringen. De vill inte se det som talar
            för en omläggning av svensk alkoholpolitik. De reformer som föreslås,
            t.ex. lördagsöppna systembolagsbutiker, är i och för sig steg
            i rätt riktning. Men förändringarna är inte tillräckligt ambitiösa
            och långtgående. De har karaktären av motvilliga anpassningar
            snarare än av långsiktiga och hållbara lösningar på de problem
            som finns med den förda alkoholpolitiken.
          </note>
          <note>
            Herr talman! Det är numera allmänt accepterat att ungefär hälften
            av all sprit som svenskarna dricker inte finns med i den vanliga
            alkoholstatistiken. Det kan vara sprit som är illegalt tillverkad,
            smugglad eller lagligt införd av privatpersoner. Det införs till
          </note>
          <note>
            Sverige 213 000 liter oregistrerad öl varje dag 365
          </note>
          <note>
            dagar om året. Svenska bryggerier varslar eller läggs ned på
            grund av en omöjlig konkurrenssituation som en följd av en orimlig
            prissituation beroende på en orimlig beskattning. Vad är det för
            politik?
          </note>
          <note>
            Herr talman! Jag säger det igen: Det är svartspriten som är problemet.
            Det verkliga hotet mot folkhälsan ligger i att alltfler köper
            smuggelsprit och hembränt. Den svarta marknaden har öppet dygnet
            runt alla dagar alldeles oavsett vad vi politiker beslutar om
            öppettider, lämplighet och serveringstillstånd.
          </note>
          <note>
            Herr talman! I regeringens proposition föreslås vissa ändringar
            i alkohollagen som visar att framsteg har skett vad beträffar
            regeringens syn på regleringar i en modern alkoholpolitik. Jag
            ska här bara beröra en del av förslagen.
          </note>
          <note>
            Jag ser med tillfredsställelse på möjligheten för sprit-, vin-
            och starkölsauktioner, liksom möjlighet för provning av alkoholdrycker.
            Det finns dock ingen alkoholpolitisk mening i att begränsa rättigheterna
            till
          </note>
          <note>
            Systembolaget, utan partihandlare, auktionsfirmor men även andra
            bör ges sådana möjligheter. Likaså bör de representationsregler
            som gäller för näringslivet i övrigt också gälla partihandlare.
          </note>
          <note>
            I alkohollagen regleras bl.a. öppettider för restauranger. Reglerade
            stängningstider är enligt min mening direkt kontraproduktiva genom
            att utrymme skapas för olika former av olaglig klubbverksamhet
            -
          </note>
          <note>
            verksamheter som drivs utan möjlighet till varken polis-, skatte-
            eller annan myndighetskontroll. De försök som pågått med möjlighet
            för klubbar att ha öppet till kl. 5.00 har givit goda resultat.
            Omfattningen av svartklubbsverksamhet har minskat.
          </note>
          <note>
            Det var därför med stor förvåning jag noterade att regeringen
            avsåg att skärpa lagen så att kommuner inte längre skulle få bevilja
            serveringstillstånd till efter kl. 3.00. Nu blev det inte så.
            Regeringen tog intryck av den massiva kritiken bl.a. från moderat
            håll mot det tilltänkta förslaget. Dess effekter hade endast blivit
            att kriminell verksamhet gynnats på bekostnad av laglig. Regeringens
            nu aktuella förslag innebär alltså en liten förbättring jämfört
            med vad som tidigare aviserats, men jag anser ändå detta otillräckligt.
          </note>
          <note>
            Reglerna om restaurangers stängningstider bör avskaffas helt.
            Stängningstiden ska vara en angelägenhet för respektive restaurangägare.
            Det finns heller ingen anledning att i lag reglera när på dagen
            alkoholservering får börja.
          </note>
          <note>
            Som särskilt anmärkningsvärt, herr talman, finner jag regeringens
            förslag om att Statens folkhälsoinstitut tillsammans med andra
            ska påverka människors tidsvanor m.m. Denna moraliserande inställning
            är i dagens samhälle närmast löjeväckande. Vem ska avgöra när
            det är läggdags för vuxna människor? Jo, uppenbarligen ska det
            nya Statens folkhälsoinstitut, som vi sagt nej till, få tjänstgöra
            som moralisk
          </note>
          <note>
            "folkhälsopolis" med uppdrag att se till att människor inte är
            vakna och dricker för sent eller under för många timmar, för att
            på så sätt också minska behovet av sena serveringstider. Man tar
            här ifrån både den enskilde och branschen det naturliga ansvar
            de har för sina respektive verksamheter och ersätter det med ett
            överhetens förmynderi.
          </note>
          <note>
            Dessutom anger regeringen att den i framtiden vill kunna ge tillståndsmyndigheten
            möjlighet att med rättsligt bindande verkan ange det antal serveringsställen
            som maximalt kan tillåtas med sena serveringstider i en kommun.
            Detta är en häpnadsväckande regleringsiver.
          </note>
          <note>
            Herr talman! Regeringen föreslår ingen ändring av kravet på att
            det ska finnas kök för allsidig matlagning för att serveringstillstånd
            ska beviljas. Inte ens Alkoholutredningens mycket modesta förslag
            till anpassning till modern restaurangverksamhet har accepterats.
            Jag anser att mattvånget ska slopas helt och hållet.
          </note>
          <note>
            Jag anser vidare att det ska vara möjligt att inte bara servera
            vin och starköl i foajén till teater eller konsertlokal under
            pauser i föreställningen, utan det ska också gälla spritdrycker.
            Serveringen ska likaså kunna få ske såväl före som efter en föreställning.
          </note>
          <note>
            Herr talman! Vår uppfattning är att de krav alkohollagen ställer
            på restaurangägare ska vara tydliga och relevanta. Tillstånd ska
            alltid ges om det inte finns något som tydligt talar däremot.
            Bevisbördan för att någon eventuellt är olämplig ska ligga på
            kommunen. Däremot är det viktigt att tillståndet kan återkallas
            både snabbt och effektivt i det fall att verksamheten inte sköts
            när den väl har kommit i gång.
          </note>
          <note>
            Regeringen skärper lagen vad gäller tillsyn över folkölsförsäljningen.
            Det är uppenbart att tillsynen inte har fungerat. Jag vill erinra
            om att vi motsatte oss att kommunerna till stor del tog över länsstyrelsernas
            tillsynsansvar och att vi senare har pekat på de många bristerna
            i den kommunala tillsynen i allmänhet. Det har på sina håll lokalt
            hävdats att 60-80 % av alla butiker säljer folköl till minderåriga.
            Ett bättre samarbete mellan kommuner och handel måste anses utgöra
            en nödvändig förutsättning för att ålderskontrollen ska fungera.
            Detta måste skärpas.
          </note>
          <note>
            Regeringen föreslår att förbudet mot att anskaffa alkoholdrycker
            till underårig skärps till att omfatta även att bjuda på sådan
            dryck om det med hänsyn till den bjudnes ålder och omständigheterna
            i övrigt är uppenbart oförsvarligt. Formuleringen kan medföra
            tolkningssvårigheter. Att den inte omfattar att ungdomar bjuds
            på vin till en måltid får jag hoppas är klart liksom att bjudningen
            inte får ske i berusningssyfte. Här inbjuds till tolkningstvister.
          </note>
          <note>
            Jag anser att problemställningen skulle avsevärt förenklas om
            en mer lättfattlig och rimlig åldersgräns förelåg, och jag har
            tidigare påtalat att det är ologiskt att myndighetsåldern är 18
            år medan en ung person inte har rätt att köpa alkohol på Systembolaget
            förrän vid 20 års ålder. Det medför att unga människor har svårt
            att ta lagstiftningen på allvar. Om myndighetsåldern användes
            generellt som åldersgräns skulle problemen med överlämnande av
            gåva, lån eller att bjuda på spritdrycker, vin eller starköl avsevärt
            reduceras. Regeringen bör återkomma med förslag utifrån dessa
            synpunkter.
          </note>
          <note>
            Herr talman! Jag ska inte här onödigt förlänga debatten. Våra
            förslag och synpunkter i övrigt framgår av våra reservationer.
            Jag står givetvis bakom alla dessa, men jag yrkar för tids vinnande
            bifall bara till reservationerna 1 och 5.
          </note>
          <note type="speaker">
            Anf. 78 ROLF OLSSON (v):
          </note>
          <note>
            Herr talman! Det alkoholpolitiska betänkande vi i dag ska debattera
            och besluta om innehåller i långa stycken ställningstaganden från
            en proposition som vi i Vänsterpartiet står bakom och har varit
            med och utformat. Det handlar delvis om förtydliganden och skärpningar
            av gällande bestämmelser. För Vänsterpartiet är det i dag inte
            minst viktigt att kunna konstatera att vi kan förelägga riksdagen
            förslag om en skärpning av folkölstillsynen som är alldeles nödvändig.
            Här stadgas om anmälningsplikt för detaljhandel med eller servering
            av öl kombinerat med egentillsyn samt möjlighet för kommunerna
            att ta ut en tillsynsavgift av dem som säljer eller serverar öl.
          </note>
          <note>
            Det sistnämnda är viktigt, då det i en stor del av kommunerna
            saknas en tillsyn över denna hantering.
          </note>
          <note>
            Återkommande rapporter pekar på att kontrollen i många affärer
            är undermålig och att barn och ungdomar i de lägre tonåren utan
            problem kan köpa folköl i stora mängder. Fortfarande gäller att
            folkölet är den första kontakten med alkohol för många ungdomar.
          </note>
          <note>
            Ska vi leva upp till den uttalade ambitionen att ungdomstiden
            ska hållas alkohol- och drogfri måste samhället reagera på det
            utbredda folkölsdrickandet bland ungdomar. Nu föreliggande förslag
            om skärpta bestämmelser är ett uttryck för detta.
          </note>
          <note>
            Herr talman! På en avgörande punkt i betänkandet är Vänsterpartiet
            inte överens med regeringen, och det handlar om förslaget att
            permanent införa lördagsöppet på Systembolaget över hela landet.
            I en gemensam reservation från Vänsterpartiet, Kristdemokraterna,
            Centerpartiet och Miljöpartiet avstyrker vi detta förslag och
            föreslår i stället en förlängd försöksperiod ett år till.
          </note>
          <note>
            Detta förslag om att nu öppna Systembolaget på lördagar över
            hela landet måste sättas in i ett större alkoholpolitiskt sammanhang.
            EU-anslutningen från mitten av 90-talet har på alkoholområdet
            inneburit allvarliga försämringar av viktiga grunder i vår framgångsrika
            alkoholpolitik. Exempel på detta är att vi häromåret tvingades
            att successivt höja införselkvoterna fram till utgången av 2003,
            då de slutliga jättelika kvoterna ska gälla. Prisinstrumentet,
            våra alkoholskatter, är ständigt utsatt för propåer från EU om
            sänkning, och Sverige satte själv den första spiken med sänkningen
            av ölskatten 1997. Lördagsöppet är naturligtvis också ett led
            i denna anpassning, om än något mer oprovocerat och hemmasnickrat.
          </note>
          <note>
            EU:s uttalade inriktning på alkoholområdet är att näringsintressena
            ges tydligt företräde framför folkhälsohänsynen. Det slår igenom
            med full kraft, och
          </note>
          <note>
            Sverige får gång på gång backa. Det beror inte på bristande förhandlingsskicklighet
            hos den ena eller den andra svenska regeringen, anser vi i Vänsterpartiet.
            Det beror på att EU-etablissemanget har samma grundsyn som de
            mycket mäktiga kapitalintressen som ser alkoholfrågorna som enbart
            marknadsfrågor, där folkhälsohänsynen snarast utgör handelshinder.
          </note>
          <note>
            De krafterna har, precis som Vänstern sade inför folkomröstningen,
            varit övermäktiga i förhandlingarna. Detta var vår farhåga vid
            EU-inträdet, och tyvärr har våra farhågor besannats. Aldrig någonsin
            har vi hört de EU-positiva partierna säga ett ord om att deras
            löften om att vi skulle kunna behålla grunden för vår alkoholpolitik
            intakt inte alls visat sig hålla streck för verkligheten. Det
            var snarast löften skrivna i vatten.
          </note>
          <note>
            Vi som är fortsatt EU-kritiska kan dock inte nöja oss med att
            konstatera att vi fick rätt. Vi måste fortsätta att bedriva ett
            konstruktivt arbete för att på alla fronter stå emot en fortsatt
            utarmning av den internationellt sett framgångsrika svenska alkoholpolitiken.
          </note>
          <note>
            Det är helt nödvändigt, men utvecklingen är inte uppmuntrande.
            De senaste åren har sakta men säkert en uppgång av totalkonsumtionen
            i vårt land kunnat konstateras, och vi närmar oss sakta de kontinentala
            siffrorna. Ökningen är tyvärr märkbar inte minst bland ungdomar.
          </note>
          <note>
            Herr talman! Vi måste alltså våga se utvecklingen i stort på
            alkoholområdet och väga in konsekvenserna av varje uppmjukning
            av verksamma restriktioner.
          </note>
          <note>
            Det är i detta perspektiv förslaget om att lördagsöppna systembolagsbutikerna
            permanent över landet ska ses. De argument som förs fram i betänkandet
            för permanent lördagsöppet över hela landet är inte direkt överväldigande
            i styrka.
          </note>
          <note>
            Lördagsöppet sägs vara nödvändigt för att öka legitimiteten för
            Systembolaget hos allmänheten. I
          </note>
          <note>
            Vänsterpartiet understryker vi gärna vikten av att allmänheten
            har en positiv syn på detaljhandelsmonopolet och att strävan ska
            vara att uppnå det. Men forskarnas intervjuer tyder på att det
            faktiskt finns ett förtroende för Systembolaget hos en mycket
            klar majoritet av de intervjuade.
          </note>
          <note>
            Vidare sägs som argument att man motverkar handel med svartsprit
            genom att öka tillgängligheten till legal alkohol, och lördagsöppet
            ska naturligtvis förstås som ett led i detta. Men om vi tittar
            på forskarrapporten ser vi att de bl.a. har intervjuat människor
            som uppgett sig ha köpt svartsprit det senaste året.
          </note>
          <note>
            För 90 % av dessa hade avståndet ingen betydelse, och för 80
            % hade öppettiderna ingen betydelse.
          </note>
          <note>
            Därmed torde det vara svårt att rakt av hävda att permanent lördagsöppet
            är en effektiv väg att hejda svartspriten. De bärande argumenten
            för lördagsöppet kan knappast sägas få stöd av forskarrapporten.
          </note>
          <note>
            Propositionen och betänkandet bygger sitt förslag om permanent
            lördagsöppet på en delrapport från forskarna som dessa lämnat
            efter tio månaders uppföljning. Utskottsmajoriteten tolkar denna
            delrapport som att det inte skett några förändringar av vikt i
            försökslänen. Då finns ändå forskarnas rapport om en säkerställd
            nettoökning på 3 % av försäljningen i försökslänen. Det är ingen
            försumbar ökning.
          </note>
          <note>
            Det finns också en konstaterad tydlig ökning av trafiknykterhetsbrotten
            i försökslänen. Forskarna antar att det kan bero på tätare poliskontroller.
            Det är ingen stabil grund för att föreslå permanent lördagsöppet.
          </note>
          <note>
            Regeringen hann inte vänta på tolvmånadersutvärderingen innan
            den lade fram sin proposition. Men om man ändå jämför med tolvmånadersutvärderingen
            som släpptes häromdagen, dvs. långt efter det att regeringen redan
            bestämt sig, ser man att den statistiskt säkerställda nettoökningen
            nu är uppe i 3,4 % i försökslänen. Det ökar alltså något från
            tiomånadersrapporten, och det är naturligtvis oroande siffror
            som måste tas på allvar.
          </note>
          <note>
            Rattfyllerisiffrorna är de samma som i tiomånadersrapporten,
            och antagandet från forskarna är också nu att den tydliga ökningen
            i försökslänen troligen beror på ökade polisinsatser.
          </note>
          <note>
            Slutligen konstateras en oroande ökning av antalet misshandelsfall
            i de norra försökslänen.
          </note>
          <note>
            Sammantaget utgör tolvmånadersutvärderingen en än mindre stabil
            grund att stå på för att föreslå permanent lördagsöppet.
          </note>
          <note>
            Riskerna med att nu besluta om permanent lördagsöppet är uppenbara
            när det gäller t.ex. ökning av misshandel och trafiknykterhetsbrott
            samt ökning av alkoholskador till följd av totalkonsumtionsökning.
          </note>
          <note>
            Sjukvården har man inte ens tittat på i denna forskarrapport.
          </note>
          <note>
            Dessa allvarliga risker ska ställas mot de argument för lördagsöppet
            som anges i betänkandet och som alltså inte har stöd i forskarnas
            rapport. För
          </note>
          <note>
            Vänsterpartiets del leder detta självklart till att vi inte kan
            stå bakom förslaget om permanent lördagsöppet.
          </note>
          <note>
            Det är följdriktigt att vi i stället föreslår att försöksperioden
            fortsätter ett år till och att värderingen fortsätter under denna
            tid. På detta område är det utomordentligt naturligt att använda
            sig av försiktighetsprincipen. Forskarnas iakttagelser utgör på
            många sätt ett stöd för en sådan hållning. Dessa slutsatser framgår
            av reservation 4, som är gemensam för fyra partier.
          </note>
          <note>
            Herr talman! Jag yrkar bifall till reservation 4.
          </note>
          <note type="speaker">
            Anf. 79 LARS GUSTAFSSON (kd):
          </note>
          <note>
            Herr talman! Det är nu återigen dags att ta ställning till förslag
            till förändringar av den svenska alkoholpolitiken, vilket vi har
            gjort många gånger under de senaste åren. Som vi påpekat i vår
            motion är det svårt att uttyda var regeringens alkoholpolitik
            till slut kommer att landa. Frågan är om regeringen ens vet själv.
            Den proposition som detta betänkande gäller innehåller dock några
            korrigeringar som vi tycker är bra, exempelvis tillsyn av folkölsförsäljningen
            och arbetet för rökfria restauranger.
          </note>
          <note>
            När det gäller förslaget om lördagsöppna systembutiker i hela
            landet är vi däremot av en helt annan uppfattning. Redan vid sitt
            tillträde deklarerade socialminister Lars Engqvist att han tänker
            införa lördagsöppna systembutiker. Sommaren 1999 lämnades en proposition
            till riksdagen med förslag om lördagsöppna systembutiker i sex
            försökslän under ett år. Som underlag till förslaget redovisades
            en undersökning, vilken i sin tur visade att 80 % av de tillfrågade
            inte hade behov av lördagsöppet.
          </note>
          <note>
            De föreslagna försöken med lördagsöppet skulle utvärderas efter
            ett år för ställningstagande. Nu läser jag ur propositionen: "Försöket
            med lördagsöppet kommer att följas löpande och utvärderas efter
            ett år.
          </note>
          <note>
            Resultatet av utvärderingen kommer därefter att redovisas för
            riksdagen som underlag för slutligt ställningstagande i frågan
            om lördagsöppet." Det samma sade socialutskottets majoritet.
          </note>
          <note>
            Vad har då hänt efter riksdagens beslut? En delrapport om försöken
            lämnades i början av innevarande år som bl.a. visade att konsumtionen
            ökat med 8 %
          </note>
          <note>
            i försökslänen, att ett ökat antal rattfylleribrott kunde konstateras
            och att det fanns osäkerhet kring utvecklingen av kvinnomisshandel.
            Dessutom framkom att den största enskilda grupp som utnyttjade
            lördagsöppet är högkonsumenterna.
          </note>
          <note>
            Forskarna ansåg dock att underlaget var för dåligt och att man
            behövde en längre tid på sig för att kunna dra några slutsatser.
          </note>
          <note>
            Trots detta gick det att läsa i Svenska Dagbladet den 11 mars
            att socialministern inte anser att några förändringar i misshandel,
            rattfylleri eller andra alkoholrelaterade brott noterats i försökslänen.
            Socialminsterns vilja att införa lördagsöppet överstiger således
            markant respekten för utfallet.
          </note>
          <note>
            Med denna bakgrund lägger regeringen redan i slutet av mars fram
            den proposition som nu behandlas med förslag om inte bara förlängda
            försök utan en permanentning av lördagsöppet i hela landet. Det
            är alltså fler månader innan den utvärdering gjorts som utlovats
            i propositionen och som riksdagen beslutat om. Regeringen följer
            med andra ord inte sin egen proposition. Det är mycket anmärkningsvärt.
            Denna linje har nu också utskottsmajoriteten accepterat och ställt
            sig bakom.
          </note>
          <note>
            Herr talman! Det enda sättet att följa tidigare fattade beslut
            är att förlänga försöken ett år till och att en total utvärdering
            efter minst ett år kan göras, vilket också både utlovats och beslutats
            om i denna kammare. Detta har också fyra partier ställt sig bakom
            i reservation nr 4.
          </note>
          <note>
            Till detta kommer forskarnas nyligen presenterade redovisning
            av utfallet efter tolv månader, som visar en klar ökning av antalet
            misshandelsfall i Nordsverige liksom en fortsatt ökning av antalet
            rattfylleribrott.
          </note>
          <note>
            Nettoökningen av alkoholkonsumtionen i försökslänen är 3,4 %.
            Andra viktiga uppgifter från exempelvis sjukvården har inte kunnat
            inhämtas och vägas in i redovisningsmaterialet. De nu presenterade
            uppgifterna har inte heller funnits med vid utskottsbehandlingen,
            och de utgör sannerligen inget stöd för förslaget om lördagsöppna
            butiker i hela landet.
          </note>
          <note>
            Därför, herr talman, yrkar jag på att betänkandet återremitteras
            till utskottet för vidare beredning. Utskottet kan då pröva tidigare
            beslut och ta i beaktande de nya uppgifter om negativa effekter
            av lördagsöppet i försökslänen som nu redovisats av forskarna.
          </note>
          <note type="speaker">
            Anf. 80 KENNETH JOHANSSON (c):
          </note>
          <note>
            Herr talman! Jag och Centerpartiet redovisade nyligen, i samband
            med behandlingen av Nationell handlingsplan för att förebygga
            alkoholskador, våra förslag och strategier för att minska totalkonsumtionen
            och begränsa alkoholens medicinska och sociala skadeverkningar.
            Min uppfattning är att vi så långt som möjligt ska slå vakt om
            den svenska restriktiva alkoholpolitiken. Trygga uppväxtförhållanden,
            en god folkhälsa och en lång medellivslängd gynnas inte av en
            ökad alkoholkonsumtion.
          </note>
          <note>
            Särskilt angeläget är det att få ungdomar att avstå från alkohol
            eller skjuta upp debutåldern. En rad insatser krävs. Det handlar
            om attityd- och opinionsinsatser, förbyggande insatser, ett aktivt
            föreningsliv, en begränsad tillgänglighet, drogfria uppväxtmiljöer,
            ett föräldra- och vuxenansvar, en bättre vård och behandling,
            punktnykterhet och åtgärder mot svartspriten. Det kommunala ansvaret
            är viktigt, och det handlar om internationella insatser. Jag kan
            göra listan längre men avstår från det nu.
          </note>
          <note>
            Sedan ska jag gå över till betänkandet. För ungdomarna är folkölet
            ett stort problem. Därför är det verkligen på tiden att regeringen
            nu kommer med förslag om skärpta regler för folkölsförsäljning
            och bättre förutsättningar för den kommunala tillsynen.
          </note>
          <note>
            Att det ska vara anmälningsplikt när det gäller kommunernas tillsynsenhet
            och en rätt att ta ut en mindre avgift är något som vi har föreslagit
            länge från Centerpartiets sida.
          </note>
          <note>
            Herr talman! När lördagsstängda systembutiker infördes för ett
            antal år sedan vittnade inte minst många kvinnor om lugn och trygghet
            åtminstone en dag i veckan. Den olägenhet lördagsstängt innebär
            för vanliga alkoholkonsumenter bör vägas mot den frid som uppstår
            i ett hem som är plågat av en hög alkoholkonsumtion. Det handlar
            helt enkelt om vardagssolidaritet. Centerpartiet ställde sig således
            inte bakom regeringens försöksverksamhet med lördagsöppna systembutiker.
          </note>
          <note>
            Nu blev det en försöksverksamhet i sex län. En utvärdering skulle
            ge underlag för ställningstagande om en eventuell permanentning
            och utvidgning över hela landet. Regeringens iver att få lördagsöppna
            systembutiker över hela landet och därmed öka tillgängligheten
            av alkohol har gjort att slutsatser dras av en delrapport. Även
            efter slutrapporten, som vi numera har, varnar forskarna själva
            för att försöksperioden har varit för kort.
          </note>
          <note>
            Efter att ha varit verksam i socialtjänsten i ganska många år
            och tyvärr ha fått se många tragiska exempel på vad alkoholen
            ställer till med anser jag att det närmast är oetiskt och oansvarigt
            att experimentera med människoöden på det sätt som nu görs.
          </note>
          <note>
            Jag ska citera en tidning som skrev så här: "Låt se vilka frihetskämpar
            som står beredda att slå upp portarna för att öka alkoholkonsumtionen
            i de svenska hemmen". I dag ska det bevisas vilka det är.
          </note>
          <note>
            Forskarrapporten har redan kommenterats. Det är en ökad alkoholförsäljning
            med 3,4 %. Antalet anmälda misshandelsfall har ökat i norra Sverige
            uppemot 13 %. Antalet rattfylleribrott har ökat i experimentområdet,
            mest i Stockholm. Alkoholförsäljningen har alltså ökat med 3 %
            - 3,4 % är det senaste. 3 %
          </note>
          <note>
            ökad alkoholkonsumtion innebär att rattfylleriet ökar med drygt
            2 %, enligt Vägverkets alkoholexpert.
          </note>
          <note>
            Vad som är orsakat av vad är inte lätt att säga; det ska medges.
            Slutsatser om vad lördagsöppet har ställt till med är vanskliga
            att dra. Den korta observationstiden gör att de statistiska felmarginalerna
            kan befaras vara stora. Min slutsats är dock att försäljningen
            har ökat. Därmed ökar tillgängligheten. Därmed ökar konsumtionen
            och i slutänden också skadorna. Ökad belastning på sjukvården
            redovisas inte, inte heller de
          </note>
          <note>
            130 miljoner kronor som lördagsöppet tillsammans med kvällsöppet
            och nya butiker kostar Systembolaget. Helheten, där i rättvisans
            namn även ökad service med lördagsöppet ska vägas in, är beslutsunderlaget.
          </note>
          <note>
            Herr talman! Centerpartiet kan inte ställa sig bakom att nu permanenta
            lördagsöppet över hela landet.
          </note>
          <note>
            Försöket har pågått för kort tid. Risken är uppenbar med stora
            mörkertal vad gäller ökad misshandel och rattfylleri. Att försäljningen
            har ökat vet vi. Centerpartiets slutsats och förslag är därför
            att försöket ska förlängas med ett år för att vi ska få ett säkrare
            beslutsunderlag.
          </note>
          <note>
            Beträffande Lars Gustafssons återremissyrkande vill jag säga
            att jag i och för sig inte har något emot det, men för att det
            ska ha någon som helst betydelse förutsätter det att partier som
            så gärna vill öppna systembutikerna runtom i landet på lördagarna
            och därmed öka tillgängligheten också i debatten visar ett intresse
            för en återremiss. Om de partierna inte gör det finns det ingen
            anledning för mig att ställa mig bakom ett sådant yrkande. Det
            gör ingen som helst nytta. Det tynger enbart riksdagens arbete,
            och det tror jag inte att vi är betjänta av. I avvaktan på en
            sådan eventuell markering från majoritetspartierna när det gäller
            lördagsöppet yrkar jag för Centerpartiets räkning bifall till
            reservation nr 4.
          </note>
          <note type="speaker">
            Anf. 81 HARALD NORDLUND (fp):
          </note>
          <note>
            Herr talman! Jag hade i går förmånen att delta i en solidaritetsdebatt.
            Då handlade det om global solidaritet och solidariteten med kommande
            generationer. I
          </note>
          <note>
            dag ska jag huvudsakligen uppehålla mig vid solidariteten med
            barn och ungdomar.
          </note>
          <note>
            Det är mycket lätt för minderåriga att få tag i alkoholhaltiga
            drycker. Exempel på det är att undersökningar visar att ungefär
            hälften av de ungdomar under 18 år som dricker folköl handlar
            den själv.
          </note>
          <note>
            Tillgången på hembränd sprit är också god i stora delar av landet.
            Undersökningar i mitt eget län tyder på att en tredjedel av elever
            i årskurs 9 har druckit hembränt någon gång under de senaste månaderna.
          </note>
          <note>
            Av de ungdomar under 18 år som ofta är berusade uppger 70 % att
            de dricker starköl på krogen, och nästan 50 % dricker sprit. Ett
            effektivt arbete för att begränsa tillgängligheten till droger
            för ungdomar är en av de viktigaste drogförebyggande insatserna.
          </note>
          <note>
            När mer än en tredjedel av ungdomarna i årskurs
          </note>
          <note>
            9 dricker hembränd sprit och när det är enkelt för minderåriga
            att själva köpa ut klass II-öl är det fråga om en helt olaglig
            hantering. Gränsen för folköl, 18
          </note>
          <note>
            år, verkar mest vara en papperstiger.
          </note>
          <note>
            I en diskussion om det förebyggande arbetet måste vi utgå från
            det faktum att det är så lätt för minderåriga att få tag i alkohol.
            Kunskap och information om droger är en viktig del av det förebyggande
            arbetet. Tyvärr har vi för dålig kunskap om i vilken grad informationsspridningen
            påverkar attityderna. Vad vi däremot vet är att det finns ett
            klart och enkelt samband mellan tillgänglighet och konsumtion
            av alkohol, speciellt i ungdomsgrupperna.
          </note>
          <note>
            Ett klart och tydligt budskap när det gäller åldersgränsen för
            folköl, ett budskap som också motsvaras av en faktisk verklighet
            där det är svårt för barn och ungdomar att få tag på folköl, kommer
            att minska konsumtionen och riskdrickandet bland ungdomarna.
          </note>
          <note>
            För det är ju lagstiftarens avsikt att skydda barn och ungdomar
            när man sätter åldersgränsen till 18 år för folköl.
          </note>
          <note>
            Lagstiftningen är i dag satt ur spel. Den fungerar inte. Det
            alkoholpolitiskt mest verksamma medel som finns har urholkats
            när det gäller folköl. Det har medfört att folköl har blivit en
            mycket vanlig ungdomsdryck. Alkoholhalten i en burk klass II-öl
            motsvarar faktiskt alkoholhalten i en 3 ½ centiliters snaps.
          </note>
          <note>
            Lagsökning bör genomföras och måste genomföras där olaglig försäljning
            förekommer. Samverkan mellan polis och kommun är en förutsättning.
          </note>
          <note>
            När det gäller hembränd sprit till ungdomar måste den frågan
            tas på större allvar än i dag. Det finns landsomfattande undersökningar
            gjorda när det gäller ungdomar i årskurs 9 där det framgår att
            konsumtionen för varje år stiger med 3 %. I den senaste riksundersökningen
            har siffran stabiliserats något, men andelen elever i årskurs
            9 som prövat att dricka hembränt under den senaste tolvmånadersperioden
            ligger fortfarande på runt 40 % för pojkarna och ungefär detsamma
            för flickorna.
          </note>
          <note>
            Tyvärr ligger det ofta en form av bygderomantik och skogsstjärnehumor
            över den här frågan. I verkligheten kan det ofta handla om något
            helt annat: om akut alkoholförgiftade ungdomar i nedre tonåren.
          </note>
          <note>
            Vi skulle behöva en mer detaljerad kartläggning av situationen
            i dag. Vi behöver särskilda resurser för spaning och andra riktade
            polisiära insatser mot tillverkning och försäljning av hembränt.
          </note>
          <note>
            Sedan 1995 har ju kommunerna beslutanderätten över serveringstillstånd
            och också därmed följande tillsynsansvar över hur tillstånden
            efterföljs. Det innebär att kommunerna har fått ett alkoholpolitiskt
            instrument som ger dem en god möjlighet till överblick över situationen.
            I flera kommuner sker en samverkan mellan polis, socialtjänst,
            hälsovårdsmyndigheter och andra i de här frågorna. De möjligheter
            som kommunerna har fått när det gäller tillsynen måste utnyttjas
            fullt ut. Mot bakgrund av att en mycket stor andel av ungdomarna
            under 18 år uppger att de har blivit serverade alkohol på krogen
            är detta särskilt angeläget. I den mån det inte redan i kommunerna
            finns särskilt avdelade tjänstemän med möjlighet att följa upp
            tips och ägna tillsynsfrågorna stor uppmärksamhet bör sådana avdelas.
          </note>
          <note>
            Vi måste försöka klargöra de samband som finns mellan ungdomsdrickande
            och alkoholproblem i vuxen ålder. Det finns ett sådant samband,
            men det är inte helt entydigt. De långtidsundersökningar som finns
            visar på ett svagt samband mellan tonårskonsumtion och vuxenkonsumtion.
            En svensk undersökning av en urvalsgrupp på 1 200 ungdomar, som
            man följt från 14-16-årsåldern till 26 års ålder, visar inga säkra
            samband mellan hög alkoholkonsumtion vid de båda tillfällena.
            Däremot visar en mycket omfattande värnpliktsstudie på ett mycket
            starkt samband mellan alkoholkonsumtion vid mönstringstillfället
            och senare alkoholism. Detta gäller särskilt om man dessutom vid
            mönstringen uppvisade bristande emotionell kontroll eller andra
            psykiska störningar.
          </note>
          <note>
            Forskningsresultaten på det här området kan vara svårtolkade
            när det gäller sambandet mellan ungdomsdrickande och utvecklande
            av alkoholism i vuxen ålder. Dock kan konstateras ett högt samband
            mellan tidig debut och senare utvecklat missbruk. I
          </note>
          <note>
            amerikanska studier fann man att debut efter 15 års ålder mycket
            sällan kunde kopplas till hög alkoholkonsumtion eller kontinuitet
            av hög konsumtion uppe i vuxen ålder.
          </note>
          <note>
            När det gäller det drogförebyggande arbetet med ungdomar måste
            det vara viktigt att utgå från de negativa konsekvenserna på kort
            sikt. Det är nämligen mycket svårt att förändra beteenden som
            får negativa konsekvenser på lång sikt. I ungdomsåren ser man
            ju sig själv som i princip odödlig och har svårt att identifiera
            sig med utslagna alkoholister.
          </note>
          <note>
            Det är viktigt att vi satsar på ett förebyggande arbete. Vi borde
            ha kunskapscentrum i drogfrågor.
          </note>
          <note>
            Ungdomars delaktighet är dålig i dag; ungdomar har mycket att
            ge i det förebyggande arbetet. Utbildningen av lärare som ska
            bedriva ANT-undervisning kan bli mycket bättre. Utbildningen av
            ungdomsarbetare i drogfrågor kan bli bättre, liksom utformandet
            av särskilda projekt när det gäller anmälningsskyldigheten enligt
            socialtjänstlagen. Vi måste ha en samsyn i kommuner och i närsamhället
            samt lyfta fram betydelsen av samordnade och strategiska insatser
            när det gäller genomförande av de drogpolitiska programmen. Vi
            måste också observera sambandet mellan arbetslöshet, ungdom och
            missbruk.
          </note>
          <note>
            Herr talman! Jag yrkar bifall till reservation 2.
          </note>
          <note type="speaker">
            Anf. 82 KENNETH JOHANSSON (c) replik:
          </note>
          <note>
            Herr talman! Harald Nordlund inledde med att säga att han talade
            om solidaritet i går. Min fråga är:
          </note>
          <note>
            Varför inte ta chansen att tala om vardagssolidaritet i dag?
          </note>
          <note>
            Jag för min del tror verkligen att en ökad tillgänglighet, som
            lördagsöppet innebär, också leder till en försämrad folkhälsa.
            Men jag hörde ingen kommentar från Harald Nordlund om Folkpartiets
            ställningstagande att förorda lördagsöppna systembolag över hela
            landet.
          </note>
          <note>
            Jag skulle vilja ställa två frågor till Harald Nordlund: Hur
            i all sin dar kan Folkpartiet med sin historia och bakgrund ställa
            sig bakom ett sådant förslag? Och anser Harald Nordlund att beslutsunderlaget
            verkligen är tillräckligt?
          </note>
          <note type="speaker">
            Anf. 83 HARALD NORDLUND (fp) replik:
          </note>
          <note>
            Herr talman! Om Kenneth Johansson hade lyssnat skulle han ha
            märkt att jag inledde med att säga: I dag kommer jag också att
            ägna mig åt att tala om solidaritet - solidariteten med barn och
            ungdomar. Jag talade också om tillgängligheten och vilken roll
            tillgängligheten till alkohol och öl spelar för ungdomar.
          </note>
          <note>
            Jag har också försökt redovisa ett stort antal åtgärder i ett
            förebyggande arbete för att komma åt detta problem och minska
            det. Att jag inte särskilt uppehållit mig vid frågan om lördagsöppet
            beror på att det sambandet och den tillgängligheten inte är vad
            det i första hand handlar om. Om vi skulle vidta de åtgärder som
            vi från socialliberalt håll menar är nödvändiga för att komma
            åt det här problemet, existerar inte det problem som Kenneth Johansson
            pekar på.
          </note>
          <note type="speaker">
            Anf. 84 KENNETH JOHANSSON (c) replik:
          </note>
          <note>
            Herr talman! Jag tycker att det är anmärkningsvärt att Harald
            Nordlund i den här debatten, där frågan vara eller icke vara lördagsöppet
            över hela landet är en central fråga, inte tar upp den i sitt
            anförande. Jag kunde i alla fall inte ta del av det. Här handlar
            det enligt min uppfattning verkligen om vardagssolidaritet, som
            inte på något sätt ska ställas emot de mycket bra idéer och förslag
            som Harald Nordlund presenterade. De är komplement till varandra.
          </note>
          <note>
            Det behövs väldigt mycket av förebyggande och andra insatser
            riktade till barn och ungdomar. Men det behövs också ett klart
            och tydligt ställningstagande när det gäller tillgänglighetsfrågor
            och det rör just lördagsöppet.
          </note>
          <note>
            Jag har i mitt anförande redovisat att jag tycker att beslutsunderlaget
            är bristfälligt. Frågan skulle mycket väl tjäna på att få ett
            år till på sig som försöksverksamhet, så att vi vet vad vi gör.
            Min fråga är: Vet verkligen Harald Nordlund vad han är beredd
            att förorda och rösta för? Vet han vad vi är på väg in i för någonting?
          </note>
          <note type="speaker">
            Anf. 85 HARALD NORDLUND (fp) replik:
          </note>
          <note>
            Herr talman! Jag har valt att ägna mig åt det stora problemet,
            nämligen solidariteten med barn och ungdomar. Jag har också redovisat
            en mängd åtgärder som vi menar är nödvändiga i det förebyggande
            arbetet.
          </note>
          <note>
            Jag skulle mycket väl också ha kunnat uppehålla mig en bra stund
            vid frågan om lördagsöppet, men jag har valt att ta upp det jag
            menar är de viktiga frågorna i sammanhanget, solidariteten med
            barn och ungdomar. Jag kan upprepa dem, men jag tror inte att
            det behövs.
          </note>
          <note>
            Anf. 86 MARIANNE SAMUELS-
          </note>
          <note>
            SON (mp):
          </note>
          <note>
            Herr talman! Harald Nordlund talade i sitt inlägg om solidariteten.
            Visst är den viktig och visst är solidariteten egentligen grundbulten
            i det betänkande som vi i dag debatterar. Vad jag dock inte riktigt
            förstod var hur Harald Nordlund skulle få ihop det han sade om
            solidariteten med just de frågor vi nu ska debattera. Jag trodde
            att om man pratade om solidaritet var det en självklarhet att
            den solidariteten omfattade de barn och de kvinnor som råkar ut
            för misshandel på grund av alkoholens ökade tillgänglighet.
          </note>
          <note>
            Där är lördagsöppet eller inte en del både i betänkandet och
            i de åtgärder som har vidtagits vid tidigare tillfällen för att
            minska just missbruket.
          </note>
          <note>
            Jag blev något förvånad över Folkpartiet, måste jag säga, när
            man pratar solidaritet men glömmer bort de här grupperna och struntar
            i konsekvenserna av lördagsöppet. Jag hade nog förväntat mig att
            Harald
          </note>
          <note>
            Nordlund skulle ha sagt att han med detta också stödde den reservation
            som avgetts av bl.a. Miljöpartiet,
          </note>
          <note>
            Vänsterpartiet, Kristdemokraterna och Centerpartiet när det gäller
            lördagsöppet. Men så var tydligen inte fallet.
          </note>
          <note>
            När jag hörde Harald Nordlund gick mina tankar en tid tillbaka
            till när jag jobbade på ett tonårshem. Vi satt där och pratade
            om drogproblematiken. Just då var narkotikafrågorna, särskilt
            narkotikans lättillgänglighet, stora i debatten. Vi pratade naturligtvis
            med våra ungdomar om riskerna. Det gick en liten stund, sedan
            var det en av flickorna, en 15-årig tjej, som ilsknade till och
            sade: Ni vuxna är ena riktiga idioter. Vi tittade på varandra
            lite frågande: Ja, ni talar bara om narkotika, men ni inser inte
            hur farlig alkoholen är. Vi lät henne utveckla detta och då sade
            hon: Jag ska tala om för er att i de ungdomsgäng som jag har hållit
            till i under årens lopp finns det inte en enda som har provat
            narkotika eller hembränt med mindre än att de har varit påverkade
            av vanlig inköpt alkohol, sådant som ni tycker är självklart att
            alla ska ha tillgängligt.
          </note>
          <note>
            Det fick åtminstone mig att tänka till. Just alkoholen är det
            oerhört viktigt att vi som politiker arbetar med utifrån de förebyggande
            aspekterna. Därmed tycker jag att det här betänkandet och regeringen
            har hamnat helt fel. Jag måste säga att jag tycker att det är
            förvånande att man först går ut och säger att vi ska ha lördagsöppet
            på prov. Bara det är i det läge som råder förvånande.
          </note>
          <note>
            Den andra delen är att när det har gått ett knappt halvår säger
            man: Nu har vi tillräcklig insikt, det spelar ingen roll om det
            är lördagsöppet, för statistiken säger ingenting om att fler blir
            misshandlade.
          </note>
          <note>
            Detta i en tid när vi vet att misshandlade kvinnor inte vänder
            sig till polisen för att anmäla sina män och sambor. På många
            håll i landet finns det faktiskt inte ens en öppen polisstation
            att vända sig till när man har blivit misshandlad, för den är
            inte öppen just då.
          </note>
          <note>
            Det här tycker jag är ett minst sagt dåligt underlag att bygga
            ett så här stort beslut på, att vi nu ska ha möjlighet att ha
            lördagsöppet över hela landet. Det får konsekvenser just för de
            grupper som jag trodde att vi som beslutsfattare tyckte att det
            var viktigt att värna om, de grupper som behöver vårt stöd, vår
            hjälp och en klar och tydlig lagstiftning.
          </note>
          <note>
            Nu är man alltså från regeringens håll och även från Folkpartiets
            och Moderaternas villiga att strunta i de här grupperna för att
            tillgängligheten ska finnas och öka, vilket får konsekvenser.
            Jag är helt övertygad om att om vi kan mäta detta kommer vi ganska
            snart att se att detta får konsekvenser för just de grupper som
            är de utsatta.
          </note>
          <note>
            Naturligtvis kommer det också att få konsekvenser för samhällsekonomin.
            Varje år dör 6 000 svenskar av alkoholrelaterade orsaker. Var
            tredje sjukhussäng upptas av människor med sjukdomar som i någon
            form är alkoholrelaterade. Samhällskostnaderna är över 100 miljarder
            per år för vård, produktionsbortfall och skadegörelse. Detta är
            inga småsaker. Det är oerhört stora, viktiga och kostsamma delar
            som vi har ett ansvar för och som vi på alla sätt borde se till
            att hitta hållbara lösningar på som värnar solidariteten med de
            grupper som kanske är mest utsatta för den här typen av beslut.
          </note>
          <note>
            Jag måste säga att jag under EU-valrörelsen deltog i en mängd
            debatter just kring socialpolitiken och alkoholfrågorna. Då fick
            jag höra att jag var oerhört dum när jag påstod att det skulle
            komma att påverka vår alkoholpolitik, för det var, sade man på
            ja-sidan, en socialpolitisk fråga och hade ingenting med EU att
            göra.
          </note>
          <note>
            Nu har detta plötsligt inte längre någon betydelse utan det har
            blivit en marknadsfråga, inte en socialpolitisk fråga. Därmed
            blir det tydligen EU-linjen.
          </note>
          <note>
            Den som kan räkna kan snart räkna ut kostnadsökningen för den
            typen av beslut. Sett ur ett europeiskt perspektiv har vi ganska
            låga kostnader för alkoholskador, ändå är de oerhört höga ur ett
            samhällsekonomiskt perspektiv från svensk sida sett. Jag vet inte
            hur de partier som vill ha lördagsöppet tänker sig klara den ökningen.
            Den kommer väl tillbaka i någon form, eller så gör man som i många
            kommuner, dvs.
          </note>
          <note>
            sparar in på dessa grupper genom att minska på vårdinsatser och
            hjälpinsatser. Denna grupp hörs inte tydligt eftersom den inte
            har några företrädare i samhällsdebatten.
          </note>
          <note>
            Jag vill med detta yrka bifall till reservation 4. Vi har ytterligare
            sex reservationer i betänkandet, men för tids vinnande yrkar jag
            inte bifall till dem. Naturligtvis stöder vi de reservationer
            vi har lagt fram.
          </note>
          <note>
            Något som jag tycker är oerhört viktigt i sammanhanget är bl.a.
            rätten att överklaga. Sedan ansvaret för tillståndsgivningen lades
            över på kommunerna har det inte blivit så stora nackdelar, men
            det behövs en utökning av möjligheten att överklaga just med tanke
            på de sociala aspekterna. Vi hade gärna sett att detta hade tagits
            med i betänkandet, för att på så sätt få en bättre och stärkt
            alkoholpolitik - vilket behövs för att agera förebyggande och
            ta ansvar för de sociala delarna.
          </note>
          <note type="speaker">
            Anf. 87 HARALD NORDLUND (fp) replik:
          </note>
          <note>
            Herr talman! Jag upprepar till Marianne Samuelsson vilka åtgärder
            vi föreslår i ett förebyggande arbete.
          </note>
          <note>
            Vi slår vakt om Systembolaget. Vi vill ha tydligare ålderskontroll.
            Vi har också ett program för en samlad insats för en ökad nykterhet
            och ökad folkhälsa. Dessutom står vi bakom det förslag som innebär
            att konsekvenserna av lördagsöppet i systembolagsbutikerna ska
            följas löpande. Jag blir förvånad över att det recept som Marianne
            Samuelsson redovisar för det förebyggande arbetet är begränsat
            till att säga nej till lördagsöppet.
          </note>
          <note>
            Miljöpartiet står bakom regeringens politik som innebär bl.a.
            färre poliser än vi vill ha. Är det Miljöpartiets mening, Marianne
            Samuelsson, att vi ska stänga Systembolaget?
          </note>
          <note>
            Anf. 88 MARIANNE SAMUELSSON (mp)
          </note>
          <note>
            replik:
          </note>
          <note>
            Herr talman! Miljöpartiet vill vidta en mängd förebyggande åtgärder
            när det gäller det socialpolitiska området. I det här betänkandet
            är den alarmerande signalen just lördagsöppet. Det har inte varit
            en tillräckligt lång period för att över huvud taget kunna hävda
            att det inte får några konsekvenser i fråga om missbruk. Harald
            Nordlund inledde sitt anförande med att inrikta sig på frågan
            om solidaritet, men glömde solidariteten med bl.a. de kvinnor
            för vilka man en gång i tiden stängde systembolagen på lördagarna.
            Det var den gruppen som fick lida av att det var lördagsöppet.
            Den stora gruppen som använder alkohol på ett mer restriktivt
            sätt klarar i allmänhet att planera sina inköp. Det är inte så
            att allting finns tillgängligt för oss konsumenter på lördagar.
            Det finns en mängd saker vi måste planera att handla på andra
            tider. Det går naturligtvis att göra med alkoholdrycker, eftersom
            de kan lagras.
          </note>
          <note>
            Vi ser självklart att man måste jobba mer förebyggande. Där finns
            hela ungdomsverksamheten med aktiviteter och information till
            ungdomar, med trygghetstänkande i samhället där vi har tid med
            våra barn, t.ex. utökad föräldraledighet. Det finns en mängd åtgärder
            som skulle kunna vidtas för att alla barn ska ha möjlighet till
            ökad trygghet i vårt samhälle.
          </note>
          <note type="speaker">
            Anf. 89 HARALD NORDLUND (fp) replik:
          </note>
          <note>
            Herr talman! Solidariteten med barn och ungdomar handlar om de
            åtgärder som jag tidigare redovisade. Solidariteten med kvinnor
            som misshandlas handlar om de insatser vi föreslår för ökad nykterhet,
            för ökad folkhälsa. Det är frågor som vi från socialliberalt håll
            ständigt bevakar. Dessa solidaritetsfrågor är bland de viktigaste
            vi har att politiskt ägna oss åt.
          </note>
          <note>
            Anf. 90 MARIANNE SAMUELSSON (mp)
          </note>
          <note>
            replik:
          </note>
          <note>
            Herr talman! Jag kan säkert hålla med Harald
          </note>
          <note>
            Nordlund om en del av de åtgärder som också Folkpartiet tycker
            är viktiga. Men jag kan inte hålla med om att ökad tillgänglighet
            för alkohol skulle leda till ökad solidaritet.
          </note>
          <note>
            Jag refererade till den unga tjejen som talade om alkoholen som
            inkörsport till andra droger. Med ökad tillgänglighet och ökad
            öppenhet vet vi att inte minst ungdomar betydligt lättare får
            tag på alkoholen och att därmed fler hamnar i riskzonen. En av
            grundbultarna i den svenska alkoholpolitiken har varit att inte
            öka tillgängligheten utan att se till att det finns en viss begränsning.
            Regelsystemet har också byggt på det.
          </note>
          <note>
            Därför är det lite förvånande att Folkpartiet talar solidaritet
            men glömmer de verkliga grupperna som i det här sammanget behöver
            en bra, restriktiv lagstiftning.
          </note>
          <note type="speaker">
            Anf. 91 RINALDO KARLSSON (s):
          </note>
          <note>
            Herr talman! I dag behandlar vi SoU19, Vissa ändringar i alkohollagen.
            Jag vill yrka bifall till förslaget i betänkandet och avslag på
            samtliga reservationer.
          </note>
          <note>
            Vi vet alla i denna kammare vilket stort problem alkoholen är
            för folkhälsan. Vi vet också att vi måste ha vissa restriktioner,
            fastän det är en legal drog. Vi är alla överens om att situationen
            har förändrats under dessa senare år, och det har blivit svårare
            att använda de gamla metoderna efter inträdet i EU. Därför är
            det viktigt att vi försöker att anpassa oss till den verklighet
            vi lever i i dag.
          </note>
          <note>
            Ambitionsnivån för den svenska alkoholpolitiken måste fortsättningsvis
            vara hög. I handlingsplanen som vi behandlade för några månader
            sedan pekade vi på kommunernas viktiga roll i alkoholpolitiken.
            Vi måste på ett mer systematiskt sätt ta till vara kommunernas
            erfarenhet. Det är klart att vi måste stödja dem genom lagstiftning
            och ekonomiska medel.
          </note>
          <note>
            Alkoholpolitiken måste genomsyra hela samhället. Det enda sättet
            att komma till rätta med en överkonsumtion är att folket har förståelse
            för de åtgärder vi vidtar. Därför är information i alla led viktig.
          </note>
          <note>
            Eftersom alkohol i för stora mängder leder till folkhälsoproblem
            måste sjukvården i alla led vara beredd, uppmärksam, hjälpande
            och rådande varhelst man kommer i kontakt med medborgarna. När
            alkoholkonsumtionen utmynnar i hälsoproblem eller andra sociala
            problem måste samhället vara på sin vakt och beredd att vidta
            åtgärder.
          </note>
          <note>
            Vi nämner i betänkandet att vi ser med oro på krogarnas öppethållande
            till långt fram på småtimmarna. En hårdare lagstiftning kunde
            ha varit ett sätt att komma till rätta med detta problem. Men
            eftersom vi hade kontakt med restaurangbranschen och man var beredd
            att aktivera sig för att lösa problemet tyckte vi att det var
            jättebra. I den kontakt vi hade lovade också krögarna att man
            skulle se till krogköerna på natten när det blir bråk.
          </note>
          <note>
            Folkhälsoinstitutet får i uppgift att tillsammans med polisen,
            facken och branschen se till att ordningen blir bättre och helst
            också att kulturmönstren bryts så att man inte super till fram
            på småtimmarna, vilket kanske förekommer i dag.
          </note>
          <note>
            Systemmonopolet är fortfarande en viktig del i vår alkoholpolitik.
            Vi måste här vara på det klara med att förändringar måste till
            när det gäller tillgängligheten.
          </note>
          <note>
            När det gäller den illegala handeln med alkoholdrycker kan Systemet
            vara ett sätt att komma till rätta med problemet. Jag betonar
            ett sätt. Tull, polis och lagstiftning måste också till på ett
            helt annat sätt.
          </note>
          <note>
            Men tillgängligheten, öppettiderna och närheten till
          </note>
          <note>
            Systemet har betydelse när man ska angripa svartspriten.
          </note>
          <note>
            Vi måste också vara medvetna om att det även i denna kammare
            finns ett hot mot Systembolaget. En del sitter inte så långt ifrån
            mig. Därför ska vi inte ge dem vapen och argument i deras kamp
            för att avskaffa detta bolag. Därför var det också bra att regeringen
            tillsatte en utredning som skulle se över konsekvenserna av att
            ha lördagsöppet. I vissa delar av landet har man, som vi vet,
            haft öppet på prov för att man ska ha en jämförelsegrupp.
          </note>
          <note>
            Man beslutade om ett försök på ett år. Nu har det året gått och
            utvärderingen är gjord. Jag påpekar än en gång att vi var överens
            om att vi skulle ha ett år, och det har vi lagt bakom oss. Det
            visar inga drastiska händelser där försöken har genomförts. En
            viss ökning av försäljningen har skett, men inga bevisbara ökningar
            av misshandel och liknande har inträffat i hemmen.
          </note>
          <note>
            Personligen är jag jätteglad för detta. Ibland får man nästan
            för sig att en del är bekymrade för att det inte har blivit större
            händelser. Men jag hoppas att det är en felaktig uppfattning från
            min sida. Jag personligen är inte så överraskad att det inte har
            blivit några drastiska händelser. Varför?
          </note>
          <note>
            När vi införde lördagsstängt i början av 80-talet var det ett
            helt annat samhälle när det gäller tillgången på alkohol. I dag
            har de vi ville skulle avhålla sig från alkohol skaffat denna
            på ett annat sätt. Därigenom är det enbart den vanliga Svensson
            som har blivit drabbad av att man har lördagsstängt.
          </note>
          <note>
            Det är inte okänt att när tillgängligheten ökar, ökar också riskerna
            för denna grupp att bli drabbad av alkoholrelaterade sjukdomar.
            Det slår vi fast redan när vi säger att vi tror på den s.k. totalkonsumtionsmodellen.
            Ju fler människor som dricker, desto fler kan råka illa ut.
          </note>
          <note>
            Men att bevara systemmonopolet är för många av oss i denna kammare
            en mycket viktig sak. Vi vet att i ett monopol måste man alltid
            se till att man har en god service och att man inte går att ifrågasätta.
          </note>
          <note>
            Många av oss säger att försöksperioden på ett år var för kort.
            Det var den säkert. Den var ju ett år. Men vi är överens om att
            efter denna tid ska undersökningen fortsätta, men i andra former.
            Därför har vi gett i uppgift till Folkhälsoinstitutet att noga
            följa denna fråga. Skulle det vara så att någonting händer är
            det denna riksdags skyldighet att vidta de åtgärder som behövs
            för att se till att ingen människa far illa.
          </note>
          <note>
            Utskottet är överens om att förebyggande åtgärder är av största
            vikt. Information och upplysning är ett måste i olika skeenden
            av livet. Vi vet, och vi tycker alla, att det är självklart att
            man ska vara nykter i trafiken. Jag har också sagt att man ska
            vara nykter vid graviditet och att man ska vara nykter på arbetsplatserna.
          </note>
          <note>
            När det gäller trafiken läser vi dagligen i tidningarna att vi
            har misslyckats. Här måste det till starkare och kraftigare åtgärder,
            inte minst från myndigheternas och polisens sida.
          </note>
          <note>
            Arbetsplatserna kan vi däremot framhålla som ett bra exempel.
            Parterna på arbetsmarknaden har tagit frågan på fullaste allvar.
            Man har fått fina resultat.
          </note>
          <note>
            Det är en stor skillnad om vi tittar tio femton år tillbaka i
            tiden på nykterheten på arbetsplatserna. Det är bara att applådera,
            önska dem lycka till och hoppas att de går vidare i sin strävan.
          </note>
          <note>
            Att satsa på förebyggande åtgärder för barn och ungdomar är viktigt.
            Vi vet att det är stor risk när alkoholkonsumtionen ökar. Då är
            alltid ungdomarna en utsatt grupp.
          </note>
          <note>
            Vi vet också att lokala insatser har stor påverkan på ungdomarna.
            Det kan gälla en aktiv fritid och en aktiv och bra skola. Det
            är mycket väsentligt. Men man kan inte för mycket framhålla också
            föräldrarnas och familjernas betydelse. Detta nämns ofta i olika
            motioner.
          </note>
          <note>
            Vi vet att folkölet - det har vi sagt många gånger från denna
            talarstol - har varit ett elände. Vi har länge vädjat till, ja
            t.o.m. hotat dem som tillhandahåller denna dryck att man måste
            ta sitt ansvar gentemot ungdomen. Nu skärper vi lagstiftningen
            genom att de som säljer folköl måste anmäla till kommunerna var
            försäljningen sker och genom att kommunerna har rätt att ta ut
            en avgift för tillsynen. Vi skärper också pålagan genom att man
            ska dra in rätten till försäljning i tolv månader. Vi är medvetna
            om att denna skärpning av lagen enbart fungerar om alla hjälper
            till.
          </note>
          <note>
            Det finns de som vill gå hårdare fram och föra in folkölet på
            Systemet. Men enligt min mening skulle det vara lika bra att förbjuda
            denna dryck. Vad hade vi nått för resultat? Ingen människa går
            till Systembolaget för att köpa öl på 2,8 %. Man skulle få människor
            att köpa starkare drycker, och då hade vi ingenting uppnått.
          </note>
          <note>
            Herr talman! Det finns mycket att säga om detta betänkande. Vi
            har ju nyss behandlat handlingsplanen. Systembolaget och folkölsförsäljningen
            tycker jag är det viktigaste i det här betänkandet. Tack för mig.
          </note>
          <note type="speaker">
            Anf. 92 ROLF OLSSON (v) replik:
          </note>
          <note>
            Herr talman! Jag ska hålla mig kort. Vi ska ju åtminstone inte
            ha lördagsöppet i riksdagen, utgår jag från.
          </note>
          <note>
            Ett motiv för lördagsöppet som anges i betänkandet är bl.a. legitimiteten
            för detaljhandelsmonopolet.
          </note>
          <note>
            Det är vidare också att det ska ses som en åtgärd mot svartspriten.
          </note>
          <note>
            I den forskarrapport som jag uppehöll mig lite vid i mitt anförande
            får det här med legitimiteten ett gott stöd. Enligt forskarna
            vill 65 % av de intervjuade ha kvar Systembolaget. Jag menar att
            det är en bra siffra.
          </note>
          <note>
            Det är mycket positivt och innebär en relativt större legitimitet
            än vad många andra institutioner kan uppvisa.
          </note>
          <note>
            Man har intervjuat människor som har inköpt svartsprit. 80 %
            av dem säger att öppettiderna på
          </note>
          <note>
            Systembolaget inte spelar någon roll för dem. Det är priset som
            är helt avgörande. Jag utgår från att Rinaldo Karlsson och jag
            är helt överens om att vi inte ska inleda konkurrens med svartspriten
            när det gäller priset.
          </note>
          <note>
            Jag skulle vilja höra en kommentar från Rinaldo
          </note>
          <note>
            Karlsson. Varför har ni inte tagit hänsyn till de här delarna
            av forskarrapporten? Det är ju ändå seriös forskning det handlar
            om.
          </note>
          <note type="speaker">
            Anf. 93 RINALDO KARLSSON (s) replik:
          </note>
          <note>
            Herr talman! Vi har lyssnat på forskarna. Vi har ju ändå bildat
            vår uppfattning på det. Men vi måste också kunna ha uppfattningar
            utanför den rapport som har lämnats. Vi är ju fritt tänkande människor.
          </note>
          <note>
            Jag bygger inte mina argument på gammal skåpmat. Vi politiker
            har skyldighet att följa med i de nya tiderna. Det finns väl ingen
            som har stått i den här kammaren så mycket som jag och försvarat
            Systembolaget och lördagsstängt utifrån den situation vi då befann
            oss i. Det var en helt annan situation.
          </note>
          <note>
            I dag måste vi ändå se till att vi följer med tiderna.
          </note>
          <note>
            Systembolaget ska ha en god service genom att ha bra närhet och
            öppettider.
          </note>
          <note>
            Det är inte öppettiderna i sig, antar jag, som är problemet.
            Det måste vara alkoholkonsumtionen. Om man då fördelar ut det
            över veckorna kan det ändå ha positiva inslag.
          </note>
          <note>
            Nu säger en del att Systembolaget har ökat sin försäljning med
            3,4 % i försökslänen. Ja, man skulle kunna säga så. Jag tror inte
            att det är riktigt, men jag säger det ändå. Tänk om det skulle
            vara så lyckligt att de 3,4 procenten beror på att man i stället
            för att köpa svartsprit har handlat sprit på Systembolaget! Jag
            betonar att jag inte har några bevis för det, men jag tycker att
            också många andra här använder ickebevisade argument.
          </note>
          <note>
            Jag tycker att vi ska ha kvar Systembolaget. Vi har också skyldighet
            att se till att människor blir respekterade, och de vill att det
            ska finnas en tillgänglighet. Undersökningar säger att de flesta
            vill ha ett lördagsöppet systembolag, åtminstone så länge man
            inte ställer frågan: Skulle ni vilja ha ett öppet systembolag,
            om er fru fick stryk? Då säger man ju nej. Jag menar dock att
            sådana frågeställningar är dåliga.
          </note>
          <note type="speaker">
            Anf. 94 ROLF OLSSON (v) replik:
          </note>
          <note>
            Herr talman! Det är riktigt, Rinaldo Karlsson, att det har gjort
            undersökningar där man till människor ställt följdfrågan: Vill
            ni ha öppet på Systembolaget på lördagar om det innebär mer misshandel?
            Då säger folk nej. Varken Rinaldo
          </note>
          <note>
            Karlsson eller jag vet vad den här ökningen med
          </note>
          <note>
            3,4 % innebär på sikt. Därför föredrar jag försiktighetsprincipen.
            Jag tycker det är väldigt viktigt att använda den, inte minst
            i det här fallet.
          </note>
          <note>
            Det här inger mig en oro. Jag tycker inte att faran är över,
            och jag tror inte heller att Rinaldo Karlsson kan påstå det. Varför,
            Rinaldo Karlsson, är det så bråttom att man inte skulle kunna
            förlänga försöksperioden ett år? Varför kunde man inte ens invänta
            tolvmånadersrapporten? Vad är det som stressar? Är det det folkliga
            trycket? Det möter t.ex. inte jag i
          </note>
          <note>
            Västsverige, där jag bor. Där finns inte det folkliga trycket
            på ett lördagsöppet systembolag.
          </note>
          <note>
            Jag tycker att det vore klokare att använda försiktighetsprincipen.
            Det är väldigt viktiga värden som står på spel.
          </note>
          <note type="speaker">
            Anf. 95 RINALDO KARLSSON (s) replik:
          </note>
          <note>
            Herr talman! Nej, det är möjligt att Rolf Olsson inte känner
            det trycket i den del av landet där han bor.
          </note>
          <note>
            Eftersom ni där har löst situationen på ett annat sätt kanske
            ni inte möter sådana krav. Om vi i Sveriges riksdag har sagt att
            vi ska ha en försöksperiod om ett år och nu ett år har gått och
            vi har gjort en utvärdering utan att något pekar på att det har
            hänt något som inte ligger inom felmarginalen, tycker jag inte
            att det är att visa respekt för människorna att säga att vi ska
            fortsätta ytterligare år, för då kanske det ändå händer någonting.
          </note>
          <note>
            Jag vill betona att Folkhälsoinstitutet ska följa denna fråga.
            Jag tror att det där finns kloka människor, som vidtar åtgärder
            om de ser att det blir några tokerier.
          </note>
          <note>
            Jag menar också att tiderna har förändrats. Det är inte många
            år sedan som vi var emot lördagsöppet i livsmedelsaffärerna, men
            på den punkten har vi ändrat oss.
          </note>
          <note type="speaker">
            Anf. 96 LEIF CARLSON (m) replik:
          </note>
          <note>
            Herr talman! Med tanke på vad Rinaldo Karlsson här har sagt,
            den attitydförändring som jag tycker mig finna och de förändringar
            i alkohollagen som socialdemokraterna sent omsider vidtagit undrar
            jag om socialdemokraterna nu insett betydelsen av en ny alkoholpolitik
            anpassad till dagens och morgondagens människor, arbetsmarknad
            och samhälle i stort.
          </note>
          <note>
            Eller tänker ni fortsätta som hittills, verbalt prisa den gamla
            politiken och bara reagera med anpassningar långt efter det att
            förändringar skett?
          </note>
          <note>
            För att förkorta debatten räcker det med ett ja om ni ser behovet
            av en ny alkoholpolitik och ett nej om ni vill fortsätta med att
            prisa den gamla politiken och reagera först när det har hänt väldigt
            mycket.
          </note>
          <note type="speaker">
            Anf. 97 RINALDO KARLSSON (s) replik:
          </note>
          <note>
            Herr talman! Vi vill inte ha någon ny alkoholpolitik, men vi
            vill ha en förändrad alkoholpolitik. Jag måste säga att den som
            inte någon gång förändrat sig är ledamoten Carlson - han som sitter
            där i bänken, inte jag som står här i talarstolen. Han har haft
            samma argument i 20-25 år. Jag känner till moderaternas synpunkter.
            Jag tänker då inte bara på alkoholpolitiken utan också på den
            förhatliga inställning som man har till ett statligt monopol som
            Systembolaget.
          </note>
          <note>
            När tiderna har ändrats tycker jag att det är vår skyldighet
            att ta ställning på helt annat sätt i dessa frågor. Vi kan inte
            säga att vi ska använda samma medicin för att bota nya sjukdomar.
            Åtminstone vi socialdemokrater är föränderliga.
          </note>
          <note type="speaker">
            Anf. 98 LEIF CARLSON (m) replik:
          </note>
          <note>
            Herr talman! Det var varken ett klart ja eller klart nej utan
            något mitt emellan. Jag tolkar ändå kontentan av detta så att
            vi visserligen konsekvent under lång tid har drivit en politik
            därför att vi har sett behovet av åtgärder. Ni har sagt att det
            inte behövs åtgärder, men så har det skett förändringar och ni
            har blivit överkörda. Då har ni reagerat med några små åtgärder.
          </note>
          <note>
            Så har det fortgått. Varje förändring av alkohollagen har föregåtts
            av att vi har framhållit att den behövs därför att utvecklingen
            kräver det. Ni har sagt att det inte behövs utan det gamla är
            bäst, och så har ni fått ändra er.
          </note>
          <note>
            Såvitt jag förstår det som Rinaldo Karlsson säger avser ni även
            fortsättningsvis att låta er släpas baklänges in i framtiden och
            reflexmässigt genomföra några förändringar när verkligheten har
            kört över er ett par, tre gånger. Då säger ni: Titta, vi är föränderliga!
            Verkligheten har ändrats. Men det har skett för länge sedan, och
            då står vi där med en redan etablerad kriminell verksamhet, i
            värsta fall med kriminella krogar och allt det som kommer på grund
            av långsamheten. Ni vill inte erkänna att det behövs en ny samlad
            alkoholpolitik och inte lite sprattlande reflexer när verkligheten
            har passerat som ett stort tåg över er.
          </note>
          <note type="speaker">
            Anf. 99 RINALDO KARLSSON (s) replik:
          </note>
          <note>
            Herr talman! Jag känner mig lite förskräckt eftersom jag och
            Leif Carlson är i samma ålder och han så totalt har tappat minnet.
            Låt oss se tillbaka i tiden. Vi har haft en väldigt bra alkoholpolitik,
            som har gett mycket goda resultat under många herrans år. Ni har
            alltid haft samma politik och skrikit på samma sätt här i riksdagen.
            Det framgår av protokollen sedan 25-
          </note>
          <note>
            30 år tillbaka. Det är precis samma visa.
          </note>
          <note>
            Vår politik har gett bra resultat. Vi har den bästa folkhälsan
            i hela Europa på grund av att vi har haft en restriktiv alkoholpolitik.
            Vi kommer också fortsättningsvis att slåss för en restriktiv alkoholpolitik,
            men vi kommer inte att vara så dumma att vi inte ändrar oss när
            vi är tvungna till det för att nå resultat.
          </note>
          <note>
            Att döma av en del attityder till Systembolaget som en del här
            gett uttryck för skulle jag kunna tänka mig att Systembolaget
            kunde vara borta om fem år.
          </note>
          <note>
            Man skulle kanske vända sig till EU, älta om dålig service osv.
            och ge er moderater vatten på er kvarn.
          </note>
          <note>
            Jag måste säga att jag inte unnar er det. Jag kommer inte att
            medverka till detta, utan jag är för Systembolaget.
          </note>
          <note type="speaker">
            Anf. 100 KENNETH JOHANSSON (c) replik:
          </note>
          <note>
            Herr talman! Rinaldo Karlsson kan vrida sig hur mycket som helst
            i sin argumentering, men faktum är att resultaten från de försökslän
            med lördagsöppet som vi har tagit del av pekar på större alkoholförsäljning,
            ökad misshandel och förhöjt rattfylleri. Man har inte studerat
            vilka effekter det får på sjukvården. Det är sannolikt ett mycket
            stort mörkertal som det på denna korta tid inte finns en chans
            att få en uppfattning om.
          </note>
          <note>
            Jag skulle vilja upprepa den fråga som Rolf Olsson ställde: Vad
            är det som är så farligt med att gå med på en förlängd försöksverksamhet?
            Det får inte gå prestige i det här. Det måste vara bättre att
            veta vad man gör än att inte veta det. Vilka skulle nackdelarna
            vara?
          </note>
          <note>
            Rinaldo Karlsson säger att vi tog ett beslut för ett år sedan.
            Herre Gud! Det går att ompröva beslut, och vi kan i år ta ett
            nytt beslut. Vad är så problematiskt med att ta fram ett beslutsunderlag,
            så att Rinaldo
          </note>
          <note>
            Karlsson och vi övriga de facto vet vad vi gör?
          </note>
          <note type="speaker">
            Anf. 101 RINALDO KARLSSON (s) replik:
          </note>
          <note>
            Herr talman! Det har nu gått ett år, och det finns ingenting
            som visar på att i varje fall några större förändringar har inträffat.
            Det är klart att folk eventuellt kan dricka lite grann mer, men
            det som vi skulle titta på var händelserna kring drickandet, t.ex.
            misshandel i hemmet o.d. Det har inte skett några förändringar
            där.
          </note>
          <note>
            Det verkar som om en del vill vänta ut att det ändå händer någon
            katastrof, så att vi kan säga nej till lördagsöppet. Låt oss se
            framtiden an. Riksdagen är suverän att ändra det som vi nu gör.
            Blir det katastrof får vi ta upp frågan om två, tre år, men jag
            hoppas och tror att det inte kommer att hända något sådant.
          </note>
          <note>
            Jag tycker inte heller att ni ska bortse från det som händer
            vid sidan av Systembolaget. Det är ganska känt att det florerar
            mycket drickande av alkohol som inte kommer från Systembolaget.
            Kan vi se till att någon promille till tar vägen via Systemet,
            så att vi kan följa konsumtionsmönstret här i Sverige, tycker
            jag att det är bra. Det är möjligt att ni skulle vilja vänta hur
            länge som helst, men det vill inte vi. Vi respekterar det lämnade
            beskedet till människorna om ett år. Vi vet också att vi har medborgarna
            med oss ute i landet, bortsett från deras besked på tokiga frågor
            om ifall någon skulle bli ihjälslagen på grund av lördagsöppet
            på Systembolaget.
          </note>
          <note type="speaker">
            Anf. 102 KENNETH JOHANSSON (c) replik:
          </note>
          <note>
            Herr talman! Vi vet att det inte har hänt något, säger Rinaldo
            Karlsson, men det är ju det som vi inte vet. Forskarna säger att
            de har haft alldeles för kort tid på sig för att kunna ta ställning
            till det.
          </note>
          <note>
            Vi vet att det är 13 % mer misshandel i länen i norr. Det står
            i forskarrapporten. Men vi vet inte om man kan åberopa lördagsöppet
            för det. Vi vet inte det.
          </note>
          <note>
            Det vet inte heller Rinaldo Karlsson.
          </note>
          <note>
            Om man är lite mer ansvarsfull när det gäller att experimentera
            med enskilda människors öden, vilket detta faktiskt kan handla
            om, ska man tänka efter före. Jag tycker att beslutsunderlaget
            skulle tjäna på att det fick gå ett år till.
          </note>
          <note>
            Det är bättre att veta vad vi gör än att göra saker mot bättre
            vetande.
          </note>
          <note type="speaker">
            Anf. 103 RINALDO KARLSSON (s) replik:
          </note>
          <note>
            Herr talman! Jag tycker att man ska vara lite försiktig innan
            man utmålar att vi som har en annan åsikt över huvud taget inte
            tar hänsyn till individerna ute i samhället. Vi värnar precis
            lika mycket om dem.
          </note>
          <note>
            Skulle det vara en sådan katastrof som en del säger här i kammaren
            ska vi inte nöja oss med lördagsstängt. Varför ska vi bara ha
            stängt på lördagarna?
          </note>
          <note>
            Det kan hända att fredagen är lika farlig. Varför ska vi hålla
            oss till lördagarna om det är ett sådant jätteproblem?
          </note>
          <note>
            Nu snackar vi om några timmar på lördagarna där man köper ut
            inför veckan, och det har inte hänt något drastiskt. När det inte
            har gjort det vill jag inte vara förmyndare för människor. Våra
            väljare kan reda sig ganska bra själva.
          </note>
          <note>
            Anf. 104 MARIANNE SAMUELSSON (mp)
          </note>
          <note>
            replik:
          </note>
          <note>
            Herr talman! Jag blir inte riktigt klok på socialdemokraternas
            alkoholpolitik. Den ska vara restriktiv, och sedan ska man gå
            moderaterna till mötes när det gäller lördagsöppet. Det behövs
            en katastrof för att man ska ändra tillbaka. Jag tycker inte att
            det håller i ett socialt inriktat samhälle.
          </note>
          <note>
            Det ska bli intressant att se om Socialdemokraterna tänker luta
            sig på Moderaterna när det gäller att få ekonomiska resurser till
            de eventuella kostnadsökningar det innebär för samhället eller
            om det då är bättre att luta sig på Vänstern och Miljöpartiet
            för att klara de förebyggande insatserna.
          </note>
          <note>
            När det gäller just lördagsöppet undrar jag lite grann om statistiken.
            Nyligen kom det en rapport som hette Slagen dam. Det var en rapport
            om en nästintill katastrofal situation och hur misshandel av kvinnor
            var oerhört vanlig. Den byggde inte på bara polisrapporteringar,
            utan den byggde på att man hade gjort en bredare undersökning.
            Det var då man fick fram de alarmerande siffrorna.
          </note>
          <note>
            Förslaget om lördagsöppet bygger uppenbarligen bara på polisrapportering
            över brott. Det innebär att väldigt många slagna kvinnor som inte
            rapporterar brotten naturligtvis inte finns med i statistiken.
            Det vanligaste är att de inte rapporterar.
          </note>
          <note>
            Jag skulle vilja veta hur man från socialdemokratiskt håll kan
            hävda att det inte är någon som helst förändring, att de inte
            innebär några risker och att det dessutom innebär att man fortfarande
            har en restriktiv alkoholpolitik.
          </note>
          <note type="speaker">
            Anf. 105 RINALDO KARLSSON (s) replik:
          </note>
          <note>
            Herr talman! Jag vill inte bli missuppfattad. Jag trodde att
            vi alla visste att alkoholen är ett jättestort samhällsproblem
            och ett folkhälsoproblem. Jag sade det i början.
          </note>
          <note>
            Det är klart att det är problem kring alkoholen. Vi vet många
            som far väldigt illa ute i samhället. Det trodde jag låg till
            grunden för allting.
          </note>
          <note>
            Men vad vi resonerar om i dag är om alla människor skulle fara
            mycket mer illa för att vi har öppet några timmar till på lördagarna.
            Det var vad jag talade om. Jag vill inte att människor ska fara
            illa.
          </note>
          <note>
            Vad vi resonerar om här är en legal drog som är accepterad sedan
            hundratals år tillbaka. Ingen vill väl förbjuda den, eller törs
            i varje fall säga det. Vi ska vidta de åtgärder som behövs.
          </note>
          <note>
            Den rapport som nu finns pekar i varje fall inte på några drastiska
            händelser. Det gläder mig. Är det ingen annan som är glad?
          </note>
          <note>
            Anf. 106 MARIANNE SAMUELSSON (mp)
          </note>
          <note>
            replik:
          </note>
          <note>
            Herr talman! Vidta de åtgärder som behövs, säger
          </note>
          <note>
            Rinaldo Karlsson. Jag tycker inte att den åtgärd som man nu vidtar
            behövs. Jag tycker inte att det behövs lördagsöppet.
          </note>
          <note>
            Alkoholen är en dryck som mycket väl går att handla och lagra
            för konsumtion vid de tillfällen man vill använda sig av den.
            Därför är det inte en behövlig åtgärd.
          </note>
          <note>
            Jag skulle vilja gå tillbaka till det Rinaldo Karlsson sade om
            att nykterheten i trafiken inte hade gått ned. Det är väldigt
            oroväckande att signaler blir felaktiga när man säljer öl på bensinstationer
            i samband med att människor åker bil och handlar.
          </note>
          <note>
            Det ger en signal om att kopplingen mellan alkohol och trafik
            inte är så farlig som vi vet att den är.
          </note>
          <note>
            Det är lite bekymmersamt att man inte tar det riktigt på allvar.
            Det borde vara en del av den förebyggande åtgärden att se till
            att ha restriktivare regler för var du kan köpa ölen.
          </note>
          <note>
            Tankställen ska inte innebära en koppling mellan öl, bensin och
            bilåkande. Ibland är det t.o.m. så att man i stort sett bara behöver
            sälja chips för att få möjlighet att sälja ölen.
          </note>
          <note type="speaker">
            Anf. 107 RINALDO KARLSSON (s) replik:
          </note>
          <note>
            Herr talman! Vi måste på något sätt återupprätta individerna
            och inse att de har ett mänskligt beteende.
          </note>
          <note>
            Jag tror att de flesta människor ändå vet att alkohol och bilkörning
            inte hör ihop. Det tror jag att alla kan vara överens om.
          </note>
          <note>
            Om vi säljer öl på bensinstationerna innebär det inte att du
            ska dricka öl och köra bil. Lite grann måste man respektera att
            individerna har ett tänkande. Vi nedvärderar individerna, och
            det vill inte jag medverka till.
          </note>
          <note type="speaker">
            Anf. 108 LARS GUSTAFSSON (kd) replik:
          </note>
          <note>
            Herr talman! Jag kommer också att återkomma till den tjatiga
            frågan om lördagsöppet. Jag måste få citera vad jag läste i dag
            i tidningen Nya Dagen. Gabriel Romanus, tidigare vd på Systembolaget
            och en av dem som föreslagit lördagsöppet, är kritisk mot att
            lördagsöppet införs utan tillräcklig kunskap. Han anser att man
            borde förlänga försöken, eftersom brottsstatistiken är osäker.
          </note>
          <note>
            Han säger: "Det är ju ingen direkt panik att införa lördagsöppet.
            Och om man skulle börja ha lördagsöppet i hela landet skulle det
            vara svårt att få förståelse för en stängning igen". Jag läser
            vidare: "Men jag har hela tiden hävdat att man ska se till att
            fullfölja experimenten och inte göra någonting förhastat. Jag
            tycker att det här är lite förhastat." Det tycker tydligen inte
          </note>
          <note>
            Rinaldo Karlsson.
          </note>
          <note type="speaker">
            Anf. 109 RINALDO KARLSSON (s) replik:
          </note>
          <note>
            Herr talman! Nej, jag tycker inte att det är förhastat. Tyckte
            vi det skulle vi inte ha godkänt förslaget. Vi tycker att det
            är väl avvägt eftersom vi inte såg några större situationer.
          </note>
          <note>
            När man diskuterar alkoholpolitik över huvud taget kan man vara
            dubbelbottnad, ungefär som kd. Här vill kd att man ska få servera
            vin på lantgårdar där man t.ex. har ost, får och grisar. Jag vet
            inte som man ska ge det till dem eller om man ska dricka det själv.
          </note>
          <note>
            Då är det plötsligt så liberalt, och i nästa steg vill kd totalförbjuda.
          </note>
          <note>
            Någon ordning får det ändå vara i denna riksdag.
          </note>
          <note type="speaker">
            Anf. 110 LARS GUSTAFSSON (kd) replik:
          </note>
          <note>
            Herr talman! Man kan också vara ovanligt korkad,
          </note>
          <note>
            Rinaldo Karlsson.
          </note>
          <note>
            På tal om det är lördagsöppet och vårt alkoholpolitiska program
            gjort för att vi ska minska misshandeln. Det är inte gjort för
            att vi ska öka den.
          </note>
          <note>
            Om det då finns signaler som visar på att det i det här försöket
            finns en ganska klar tendens och att misshandeln riskerar att
            öka ska vi inte utsätta oss för lördagsöppet förrän vi är riktigt
            säkra på att vi kan jobba för en minskning.
          </note>
          <note>
            Jag vet att Rinaldo Karlsson är så pass klok att han vill verka
            för en minskning av alla dessa saker och att vi alla ska kunna
            hantera alkoholen på ett korrekt sätt. Men då ska vi inte gå i
            direkt motsatt riktning och ha för bråttom. Det var vad jag försökte
            säga, Rinaldo Karlsson.
          </note>
          <note>
            Rinaldo Karlsson kan tillsammans med sina kolleger rösta på reservation
            4 och ändra situationen så att vi kan rätta till det här med en
            gång.
          </note>
          <note type="speaker">
            Anf. 111 RINALDO KARLSSON (s) replik:
          </note>
          <note>
            Herr talman! Vi brukar vara ganska överens i den här kammaren
            när det gäller alkoholpolitik. Det är klart att man har sina funderingar.
            Ingen vet hur framtiden ser ut. Men samtidigt måste man se till
            att man lever i tiden, dvs. i dag, och inte bara i framtiden och
            alltid avvakta.
          </note>
          <note>
            Jag vet inte vad ni har för kontakt med väljarna.
          </note>
          <note>
            Men enligt vad jag tycker och ser tycker många att det ska vara
            mer frihet när det inte blir några stora drastiska förändringar.
          </note>
          <note>
            Vill ni vara förmyndare över människorna alla timmar på dygnet
            må det vara. Men jag ställer inte upp på det.
          </note>
          <note type="speaker">
            Anf. 112 YVONNE OSCARSSON (v):
          </note>
          <note>
            Herr talman! Jag brukar ofta tycka att det är trevligt med lite
            rolig stämning i den här kammaren, och det tycker jag i dag också.
            Men jag vill ändå försöka föra tillbaka debatten till en - i alla
            fall för mig -
          </note>
          <note>
            allvarlig nivå.
          </note>
          <note>
            Jag börjar med att yrka bifall till reservation 4 angående lördagsöppet.
          </note>
          <note>
            Jag tycker att man borde ha väntat lite längre med försöken för
            att utreda det hela på ett bättre sätt. Rinaldo Karlsson säger
            att vi inte ska vara förmyndare över dem som kan klara sig själva.
            Det håller jag med om, och det tror jag att alla i hela den här
            kammaren och i hela Sverige håller med om. För de människor som
            kan klara sig själva behöver man inte ha några restriktioner.
          </note>
          <note>
            För mig handlar detta i stället om de människor som kanske inte
            kan försvara sig själva och inte kan stå emot att gå och handla
            alkohol på lördagen för att
          </note>
          <note>
            Systembolaget har öppet. Jag tänker på dem som har alkoholproblem.
            Jag tänker på de kvinnor som lever med män som kanske inte misshandlar
            dem - det handlar alltså inte om brottslighet, som det har pratats
            om här - utan som dricker så att kvinnorna blir psykiskt kränkta,
            kanske är rädda och tvingas leva i hemmet på grund av att mannen
            annars blir jättearg.
          </note>
          <note>
            De hålls inom hemmets stängda dörrar ytterligare en dag i veckan.
            De här kvinnorna lever i den här situationen under veckans alla
            andra dagar, och nu kan detta innebära att det förlängs med en
            dag till.
          </note>
          <note>
            Jag tänker också på de barn som får vara med om att mamma eller
            pappa, eller båda, dricker för mycket. Det är hundratusentals
            barn.
          </note>
          <note>
            Sedan tänker jag också på de barn som lockas, och ser till att
            få alkohol köpt åt sig. Det innebär naturligtvis langning.
          </note>
          <note>
            Herr talman! Jag har svårt att förstå att det är så fruktansvärt
            viktigt för en del politiker med lördagsöppet på Systembolaget,
            trots att det inte är så viktigt för konsumenterna. Det pratas
            om att det inte är så viktigt i Göteborg. Där jag bor, i Mellansverige,
            är det inte alls viktigt för människor med lördagsöppet. Jag förstår
            alltså inte i vilka delar av landet det kan vara så oerhört viktigt.
          </note>
          <note>
            Jag tror att det finns många andra områden där människor tycker
            att det är mycket viktigare att det finns tillgänglighet på lördagar
            till viss service. Jag tänker på tandläkare, distriktsläkare,
            försäkringskassa, socialtjänst, bank, skatteförvaltningar, Patent-
            och registreringsverket, försäkringsbolag, arbetsförmedling, pastorsexpedition,
            sjukvård som inte är joureller akutverksamhet, begravningsbyrå,
            advokater, mäklare, bilprovning, fackexpeditioner, bibliotek på
            mindre orter, CSN, skolexpeditioner, bostadsbolag och kommunförvaltningar.
            En del av de här ställena har öppet på vissa orter, men på många
            mindre orter finns det inte alls möjlighet att träffa människor
            på de här myndigheterna.
          </note>
          <note>
            Vi som är verksamma inom Vänsterpartiet vill lägga till ytterligare
            en sak som vi tycker är fruktansvärt viktig, nämligen lördagsöppna
            polisstationer.
          </note>
          <note type="speaker">
            Anf. 113 ELVER JONSSON (fp):
          </note>
          <note>
            Herr talman! Alkoholpolitiken är central i den breda folkliga
            debatten, i det politiska ledet och inte minst på det kommersiella
            planet. Det avspeglas också i det antal motioner med bortemot
            60 yrkanden som framförts från riksdagens alla partier.
          </note>
          <note>
            Regeringens proposition är en blandning, där en del åtgärder
            ges plustecken. Det finns en större stramhet när det gäller en
            del av serveringstillståndens utformning, men den pluspoängen
            tas tillbaka med råge med tanke på hur regeringen hanterar frågan
            om t.ex. nattöppna krogar. Det är bra att regeringen ställer större
            krav på dem som har utskänkningstillstånd. Numera är det en betydande
            yrkesgrupp, med tanke på att det skett en nästintill fördubbling
            av utskänkningstillstånd under de senaste åren.
          </note>
          <note>
            Brottslig verksamhet ska vara självständig grund för återkallelse
            av serveringstillstånd - det är också en rimlig slutsats.
          </note>
          <note>
            Man ska inte heller dra omkring med sin korvvagn lastad med öl
            eller blanda sina glasstrutar med alkoholutbud. Det ter sig högst
            rimligt.
          </note>
          <note>
            Men i övrigt präglas regeringens förslag - både detta och senare
            tiders propositioner - av en undfallenhet mot hela raden av smarta
            och aggressiva lobbyister, det politiska lättsinnet eller en oförskämd
          </note>
          <note>
            EU-kommissionär som i införselfrågan hunsade den svenska regeringen.
          </note>
          <note>
            I den senare delen ska vi komma ihåg att ökningen av tillåtna
            privata öl- och vinkvantiteter inte är uppe i fulla nivåer. Spritkranen
            har ännu inte öppnats i den förändring som Sverige har gått med
            på. Spritinförseln ska ju tiodubblas på drygt två år. Vad det
            kommer att innebära socialpolitiskt och ekonomiskt kan vi bara
            känna bävan inför.
          </note>
          <note>
            Det är bra att utskottet konstaterar att den anpassning som Sverige
            gör inte är oproblematisk. Man fortsätter med att skriva att höjda
            införselkvoter kommer att ge problem om inte åtgärder vidtas.
            Det följs också av uppfattningen att man hyser oro för att alkoholskadorna
            kommer att bli fler genom att totalkonsumtionen sannolikt kommer
            att öka under de närmaste åren. Utskottet slår fast att dessa
            negativa effekter av en sådan anpassning kraftfull måste motverkas.
          </note>
          <note>
            Jag tycker att det är välgörande, herr talman, att utskottet
            så tydligt bekänner sig till den s.k. totalkonsumtionsmodellen.
            Det är ett koncept som slår fast att en ökning av konsumtionen
            medför att skadorna ökar i accelererande takt. Utskottet förordar
            också att det behövs en begränsning av tillgänglighet till och
            marknadsföring av alkoholdryckerna. Ändå måste man konstatera
            att utskottets respekt och vördnad för regeringen tar överhanden,
            och man reser inte det krav som den egna argumentationen borde
            ha gett anledning till. Man rättar inte regeringen, som talar
            med två tungor. Den säger ett, men gör ett annat!
          </note>
          <note>
            Under maj månad har den rapport kommit som var avsedd att ligga
            till grund för riksdagens ställningstagande i fråga om lördagsöppet
            i systembutikerna. Det innebär att såväl socialutskottet som riksdagen
            nu får ta ställning till ett regeringsförslag som inte bygger
            på en fullständig utvärdering av den fastställda försöksperioden.
            Tolvmånadersrapporten bekräftar den negativa utvecklingen av alkoholkonsumtionen
            med en statistiskt säkerställd ökning på
          </note>
          <note>
            3,4 % i försökslänen.
          </note>
          <note>
            Utskottets talesman Rinaldo Karlsson sade sig vara glad över
            att det inte är värre. Om vår socialminister inte hade lagt fram
            propositionen så tror jag knappast att Rinaldo Karlsson hade krävt
            en sådan här förändring, herr talman! Därtill är han alltför socialpolitiskt
            klok.
          </note>
          <note>
            Min poäng är närmast att varje del som regeringen föreslår förändringar
            i kanske inte är så dramatisk, men summan av det drar åt fel håll.
            Brådskan i lördagsöppetfrågan är dessutom ett klart stilbrott
            mot socialdemokratisk tradition. I regel vill ju regeringen utreda
            utredningarna.
          </note>
          <note>
            I dagarna har det kommit ut en bok med rubriken
          </note>
          <note>
            Kris i alkoholfrågan. I den har sex stycken författare förenat
            sig om ett budskap där man påstår att den svenska alkoholpolitiken
            har försvagats, och att ytterligare försvagning hotar. Man säger
            att risken är stor att alkoholskadorna kommer att öka kraftigt,
            och man reser frågan: Vad kan göras för att undvika en försämrad
            folkhälsa och en social katastrof? Det är skarpa ord från dessa
            författare, med erfarenhet från vetenskap, politik, socialpolitisk
            administration osv.
          </note>
          <note>
            Bland författarna finner man två tidigare statsråd, en alkoholpolitisk
            vetenskapsman och två personer inom
          </note>
          <note>
            Socialstyrelsen med expertkunskap om alkohol. En av dem var för
            övrigt Socialstyrelsens chef under ett antal år.
          </note>
          <note>
            De gör en intressant tillbakablick på vad Sverige har ställt
            upp på i internationella sammanhang och vad vi har gjort - eller
            rättare sagt inte gjort - då regeringen har kommit hem efter avslutade
            konferenser.
          </note>
          <note>
            Världshälsoorganisationen antog en plan i början på 1980-talet
            som bar den uppfordrande rubriken
          </note>
          <note>
            Hälsa för alla år 2000. Man pekade där på alkoholfrågans vikt
            och på att alkoholkonsumtionen skulle sänkas med 25 %. Den svenska
            regeringen ställde sig bakom detta, och riksdagen upprepade detta
            25-
          </note>
          <note>
            procentsmål flera gånger.
          </note>
          <note>
            Senare kom WHO:s Europaregion med den första alkoholpolitiska
            handlingsplanen. Det var 1992. Alla medlemsstaterna, då 45 stycken,
            var representerade genom sina regeringar. Denna plan blev ett
            viktigt dokument, både i den svenska debatten och i Sveriges dialog
            med EU eftersom unionens medlemmar hade ställt sig bakom den.
          </note>
          <note>
            I planen sägs vidare att utöver information om alkoholens skadeverkningar
            så bör politiken innehålla lagstiftning. Man säger också att den
            alkoholpolitik som har visat sig vara effektiv innehåller sådana
            handfasta saker som åldersgräns, dryckesskatter och kontroll över
            alkoholens tillgänglighet. Planen stöder att länder med ambitiös
            alkoholpolitik ska få behålla den, och det pekas särskilt på risker
            som ligger i att dryckesskatterna harmoniseras. Den resolution
            genom vilken planen antogs uppmanar medlemsstaterna att se över
            sin alkoholpolitik så att den i stort sett ligger i linje med
            planen.
          </note>
          <note>
            Tre år senare, i december 1995, hölls den första europeiska ministerkonferensen
            om alkohol i Paris.
          </note>
          <note>
            Det byggde i stort sett på samma saker som planen
          </note>
          <note>
            1992, men man uttryckte sig möjligen mer pregnant om t.ex. etiska
            principer, mål och strategier.
          </note>
          <note>
            På hösten 1999 var det dags för plan nummer två avseende perioden
            2000-2005, dvs. den period vi nu är inne i. Man påpekade att den
            sänkning av alkoholskatter som har ägt rum i en del länder som
            en del av harmoniseringen inom EU ökar risken för alkoholskador.
            Medlemsstaterna rekommenderas att utveckla en skattepolitik som
            säkerställer ett högt realpris på alkohol och även att begränsa
            alkoholens tillgänglighet. Att kontrollera antalet försäljningsställen,
            hålla på åldersgränser, bekämpa smuggling och göra skattepolitiken
            effektiv är andra vitala delar i denna bearbetade nya plan.
          </note>
          <note>
            Planen antogs enhälligt av alla staterna, som då föreslogs se
            över sin alkoholpolitik för att uppnå de resultat som planen anger.
            Man uppmanades att minska den genomsnittliga alkoholkonsumtionen
            och förebygga alkoholrelaterade olyckor samt att uppmärksamma
            genusperspektivet i alkoholfrågan.
          </note>
          <note>
            Fru talman! Finns det någon som tror att den svenska regeringens
            delvis hemsnickrade alkoholpolitik kan uppfylla de krav som man
            högtidligt ställt sig bakom på internationella konferenser. Jag
            tillåter mig att räknas in i tvivlarnas skara.
          </note>
          <note>
            Den slapphet som präglar regeringens alkoholpolitik får sitt
            genomslag på många områden. Detta är inte vägen att uppnå en förbättrad
            folknykterhet och därmed en bättre folkhälsa. Försöket med lördagsöppet
            visar att det har skett en ökning i försökslänen.
          </note>
          <note>
            Rattfylleriet är också högre där än tidigare.
          </note>
          <note>
            Utskottet säger att det finns skäl att befara att effekterna
            av den nu ökande alkoholkonsumtionen i samhället med stor sannolikhet
            kommer att drabba just ungdomar. Man understryker också vikten
            av att barn och ungdomar får tillgång till en alkoholfri fritid,
            något som finns anledning att betvivla i dessa dagar.
          </note>
          <note>
            Regeringens förslag nu, och tidigare, innebär att man rent verbalt
            finns med ganska långt i tidigare åtaganden, men i den konkreta
            åtgärdslistan blir det mest utredningar, översyner och uppräkningar
            av ett antal instanser som ska förverkliga intentionerna.
          </note>
          <note>
            I det internationella scenariot har vi den senaste
          </note>
          <note>
            WHO-konferensen här i Stockholm i samband med
          </note>
          <note>
            Sveriges ordförandeskap i EU. Det var ett mycket kvalificerat
            möte med rader av experter. Den nya
          </note>
          <note>
            WHO-chefen, förra norska statsministern Gro Harlem
          </note>
          <note>
            Brundtland, gick till hård attack mot dagens alkoholpolitik i
            Europa. På konferensen påmindes det om att bara i Europa dör 55
            000 ungdomar årligen på grund av alkoholbruk. Samtidigt blev det
            hög aktivitet i
          </note>
          <note>
            Europas alla regeringar och i olika myndighetsled då ett femtiotal
            personer ansågs ha avlidit på grund av
          </note>
          <note>
            BSE, dvs. galna ko-sjukan. Men när tusen gånger fler ungdomar
            avlider på grund av sitt alkoholbruk är det inte många som höjer
            på ögonbrynen. Tala om brist på proportioner!
          </note>
          <note>
            I betänkandet finns också ett antal reservationer.
          </note>
          <note>
            Jag blir förskräckt, rentav beklämd, när jag läser de moderata
            reservationerna. Två tredjedelar av betänkandet upptas av deras
            yrkanden, och alla går i princip i samma riktning. Man vill göra
            alkoholen mer tillgänglig och billigare. Man närmast avslår konkreta
            politiska insatser mot alkoholbruket. Det är väl att
          </note>
          <note>
            Moderata samlingspartiet inte utövar det politiska inflytandet
            i denna fråga. Jag är glad över att övriga sex partier här i riksdagen
            har en helt annan linje, med tanke på att den svenska alkoholpolitiken
            både historiskt och vetenskapligt kan styrkas ha varit framgångsrik.
            Folkhälsan är bättre än vad den skulle ha varit om vi hade följt
            de tongångar som moderater framfört här i dag, och Leif Carlsons
            inlägg styrker min kritik.
          </note>
          <note>
            Fru talman! Till sist vill jag yrka bifall till de förslag i
            betänkandet och regeringens proposition som kan anses styrka folkhälsan
            genom att minska alkoholkonsumtionen. Jag stöder de reservationer
            som har samma inriktning eller som går på en mer hälsofrämjande
            linje, och då tänker jag särskilt på reservationerna 2 och 4.
          </note>
          <note type="speaker">
            Anf. 114 NILS-ERIK SÖDERQVIST (s):
          </note>
          <note>
            Fru talman! Jag ska begränsa mitt inlägg till frågan om lördagsöppet
            eller ej. Vi har diskuterat tiden i dag och om man är med tiden
            eller inte. När vi tittar på den del i betänkandet som handlar
            om lördagsöppet tycker jag att det finns anledning att säga: Ur
            led är tiden. Öppna systembolagsbutiker på lördagarna minskar
            minsann inte alkoholkonsumtionen. I stället stiger den nu. Det
            leder inte heller till att vi får färre alkoholskador. Det minskar
            inte antalet socialt utslagna. Det blir inte heller färre misshandelsfall,
            och det blir inte mindre övergrepp eller våld.
          </note>
          <note>
            Nu måste det fattas alkoholpolitiska beslut som minskar alkoholkonsumtionen,
            skadorna, utslagningen, misshandeln, våldet och övergreppen.
          </note>
          <note>
            Varför ska vi då i dag fatta ett beslut om att öppna systembolagsbutikerna
            på lördagar? Argumentet är tydligen att öka legitimiteten hos
            Systembolaget och på så sätt minska svartspriten. Legitimiteten
            hos Systembolaget är mycket hög. Det finns ett brett sortiment
            och en god service på Systembolaget. Om man tittar internationellt
            är vi världsledande när det gäller att ha denna service och denna
            bredd i sortimentet.
          </note>
          <note>
            Det finns inget kraftfullt medborgartryck för att förbättra Systembolagets
            service genom att öppna butikerna på lördagar. Lördagsöppet är
            knappast något verksamt medel för att minska svartspriten. Här
            behövs det helt andra åtgärder.
          </note>
          <note>
            När beslutet om en försöksverksamhet fattades här i kammaren
            var jag en av dem som ansåg att detta var onödigt och ett dåligt
            beslut. Vi har en bred kunskap och breda erfarenheter av lördagsöppet.
            Vi här i kammaren har också ansett att lördagsstängt förbättrar
            det alkoholpolitiska läget och håller tillbaka en ökning av misshandel
            och våld i samhället. Den nu bedrivna försöksverksamheten har
            inte gett oss några andra insikter, varför förslaget bör avvisas.
          </note>
          <note>
            Fru talman! Med detta vill jag yrka bifall till motion So58 vad
            avser yrkandet under punkt 1 om lördagsöppna systembolagsbutiker.
          </note>
          <note>
            I detta anförande instämde Ingemar Josefsson (s).
          </note>
          <note type="speaker">
            Anf. 115 GÖRAN MAGNUSSON (s):
          </note>
          <note>
            Fru talman! Det känns lite ansvarsfullt att vara sist anmälde
            talare i det här ämnet, eftersom det beror på hur länge jag håller
            på när vi får åka hem och ha pingstledigt. Jag ska definitivt
            begränsa mig till de fem minuter som jag har anmält.
          </note>
          <note>
            Jag vill gärna säga att trots en del profetior och uttalanden
            måste man konstatera att den svenska alkoholpolitiken, såsom den
            har förts under 1900-
          </note>
          <note>
            talet och fram tills nu, har varit framgångsrik. Vi har en mindre
            omfattning av skadorna och en nyktrare trafik än de flesta jämförbara
            länder ute i Europa.
          </note>
          <note>
            Trots detta är en av huvudteserna från dem som nu opponerar sig
            mot den svenska alkoholpolitiken att vi ska europeisera den svenska
            alkoholpolitiken och anpassa oss till Europavanorna. Såvitt jag
            kan bedöma, och jag får stöd av all vetenskap och beprövad erfarenhet,
            kommer en sådan anpassning också att leda till en anpassning beträffande
            omfattningen av skadorna. Och det finns väl egentligen ingen som
            vill ha det på det sättet.
          </note>
          <note>
            Bekymret i den svenska alkoholpolitiska debatten i dag är ju
            att så få bekänner sig till att restriktioner och begränsningar
            faktiskt är till nytta och så många blir lockade av den lobbyverksamhet
            som alkoholkapitalet ägnar sig åt. De säger att det inte finns
            något samband mellan konsumtionen och skadorna och att all alkoholpolitik
            ska inriktas mot skadorna. Den svenska, av riksdagen beslutade,
            alkoholpolitiken -
          </note>
          <note>
            och den var ju alla partier eniga om under ganska lång tid -
            bygger ju på den s.k. totalkonsumtionsteorin, nämligen att ju
            högre alkoholkonsumtionen är, desto mer skador får vi.
          </note>
          <note>
            Det finns ingen vetenskap som hittills har gendrivit den tesen.
            Det har gjorts många försök, men den gäller alltfort. Det är väl
            ingen tvekan om att det var ett bra beslut i slutet av 70-talet,
            1977, när riksdagen bestämde sig för det här sambandet, så att
            politiken kunde baseras på de erfarenheterna.
          </note>
          <note>
            Beslutet om lördagsstängt var också en följd av de dystra sociala
            erfarenheter som svenska folket hade av den mellanölsperiod som
            började i mitten av 60-
          </note>
          <note>
            talet och som i varje fall vi som har varit med några år i gamet
            kan konstatera var en olycka för många människor i det här landet.
          </note>
          <note>
            Fru talman! Den här kommersialiseringen har nu vunnit insteg
            på flera områden. Vi har genom EU-
          </note>
          <note>
            anslutningen tvingats ge upp en del av våra alkoholmonopol som
            vi tidigare hade, partihandelsmonopolet bl.a. och en del andra.
            Det har kunnat vara uthärdligt i sig eftersom vi tillsammans,
            utan moderaterna, ändå har lyckats bevara det statliga monopolet
            för Systembolaget. Trots att experterna på EG-rätt och annat i
            god tid dömde ut Systembolaget och sade att det inte kommer att
            vara tillåtet i EU, lyckades vi ändå genom gemensamma ansträngningar
            och partiledarinsatser få domstolen att förstå vad den här frågan
            handlade om sett ur svensk synpunkt. Och vi kunde alltså klara
            monopolet.
          </note>
          <note>
            Fru talman! Jag vill gärna säga att jag känner en viss uppgivenhet
            kring alkoholpolitiken en sådan här dag. Jag vill inte påstå att
            lördagsöppet kommer att innebära en stor turning point i den här
            frågan, men det känns som en viss uppgivenhet. Det är väl ingen
            tvekan om att de som driver de här frågorna hårdast också får
            vara de som måste ta ansvaret för vilka följder ett sådant här
            beslut kan få.
          </note>
          <note>
            Allra sist, fru talman, vill jag - och det är möjligt att jag
            behöver ta i anspråk några sekunder av pingstledigheten - säga
            att ibland blir man lite förvånad. De vanliga kommersiella lagarna
            är väl att ju mer man har öppet i en butik och har hyggligt med
            kunder, desto mer säljer man. Nu tycks tesen vara att
          </note>
          <note>
            Systembolaget ska vara öppet under längre tid, men man ska egentligen
            inte sälja mer. Jag hörde en företrädare för Systembolaget säga
            det i någon morgonsändning. Man ska alltså ha öppet under längre
            tid, men man ska inte sälja mer. Frågan är om det är en ny ekonomisk
            lag som håller på att ta form i det här sammanhanget.
          </note>
          <note>
            Dessutom skulle jag vilja tillåta mig att säga att tesen om att
            det här ska angripa svartspritkonsumtionen är lovvärd och angelägen,
            men frågan är - eftersom man under den här försöksperioden inte
            har ökat försäljningen i någon större omfattning - om det har
            angripit svartspritkonsumtionen, eller är detta bara ett humbugresonemang
            som syftar till att i praktiken få öppna systembutikerna och öka
            möjligheterna till inköp där. Jag ställer mig lite tveksam till
            en del av de resonemang som nu förs.
          </note>
          <note>
            Allra sist ska jag säga att jag stöder de två punkter i betänkandet
            där min och Nils-Erik Söderqvists motion har tillstyrkts. Men
            jag ska också deklarera att jag avser att stödja reservation 4
            i omröstningen.
          </note>
          <note>
            Överläggningen var härmed avslutad.
          </note>
          <note>
            (Beslut fattades under 8 §.)
          </note>
          <note>
            7 § Beslut om utskottsbetänkanden som slutdebatterats den 31
            maj
          </note>
          <note>
            TU15 Lag om vägtrafikregister, m.m.
          </note>
          <note>
            Punkt 1 ( Reglerna för cabotage)
          </note>
          <note>
            1. utskottet
          </note>
          <note>
            2. res. (m)
          </note>
          <note>
            Votering:
          </note>
          <note>
            217 för utskottet
          </note>
          <note>
            66 för res.
          </note>
          <note>
            66 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna
          </note>
          <note>
            För utskottet: 110 s, 35 v, 35 kd, 15 c, 12 fp, 10 mp
          </note>
          <note>
            För res.: 66 m
          </note>
          <note>
            Frånvarande: 21 s, 16 m, 8 v, 7 kd, 3 c, 4 fp, 6 mp,
          </note>
          <note>
            1 -
          </note>
          <note>
            Övriga punkter
          </note>
          <note>
            Kammaren biföll utskottets förslag.
          </note>
          <note>
            TU17 Förändring av aktiestrukturen i SAS
          </note>
          <note>
            Punkt 1
          </note>
          <note>
            Kammaren biföll utskottets förslag.
          </note>
          <note>
            Punkt 2 (Statens ägarengagemang i SAS)
          </note>
          <note>
            1. utskottet
          </note>
          <note>
            2. res. (m, kd c, fp)
          </note>
          <note>
            Votering:
          </note>
          <note>
            155 för utskottet
          </note>
          <note>
            128 för res.
          </note>
          <note>
            66 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 110 s, 35 v, 10 mp
          </note>
          <note>
            För res.: 66 m, 35 kd, 15 c, 12 fp
          </note>
          <note>
            Frånvarande: 21 s, 16 m, 8 v, 7 kd, 3 c, 4 fp, 6 mp,
          </note>
          <note>
            1 -
          </note>
          <note>
            Övriga punkter
          </note>
          <note>
            Kammaren biföll utskottets förslag.
          </note>
          <note>
            BoU10 Förlängd giltighetstid för vissa bestämmelser om kommunala
            bostadsföretag
          </note>
          <note>
            Punkt 1 (Förlängd giltighetstid för vissa bestämmelser om kommunala
            bostadsföretag)
          </note>
          <note>
            1. utskottet
          </note>
          <note>
            2. res. (m, kd, c, fp)
          </note>
          <note>
            Votering:
          </note>
          <note>
            154 för utskottet
          </note>
          <note>
            129 för res.
          </note>
          <note>
            66 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 110 s, 34 v, 10 mp
          </note>
          <note>
            För res.: 66 m, 1 v, 35 kd, 15 c, 12 fp
          </note>
          <note>
            Frånvarande: 21 s, 16 m, 8 v, 7 kd, 3 c, 4 fp, 6 mp,
          </note>
          <note>
            1 -
          </note>
          <note>
            BoU12 Den bostadsbidragsgrundande inkomsten för 2001 m.m.
          </note>
          <note>
            Punkt 1
          </note>
          <note>
            Kammaren biföll utskottets förslag.
          </note>
          <note>
            Punkt 2 (Bostadsbidragens utformning efter 2001)
          </note>
          <note>
            1. utskottet
          </note>
          <note>
            2. res. 1 (m)
          </note>
          <note>
            3. res. 2 (kd)
          </note>
          <note>
            4. res. 4 (fp)
          </note>
          <note>
            Kammaren biföll utskottets förslag med acklamation.
          </note>
          <note>
            8 § Beslut om utskottsbetänkanden som slutdebatterats vid dagens
            sammanträde
          </note>
          <note>
            SFU14 En begränsad översyn av socialförsäkringsregisterlagen
          </note>
          <note>
            Kammaren biföll utskottets förslag.
          </note>
          <note>
            SfU15 Sjukersättning och aktivitetsersättning i stället för förtidspension
          </note>
          <note>
            Punkt 1 (Principer för socialförsäkringarna)
          </note>
          <note>
            1. utskottet
          </note>
          <note>
            2. res. 1 (m)
          </note>
          <note>
            3. res. 2 (c)
          </note>
          <note>
            4. res. 3 (fp)
          </note>
          <note>
            5. res. 4 (mp)
          </note>
          <note>
            Förberedande votering 1:
          </note>
          <note>
            Kammaren biträdde res. 2 med acklamation.
          </note>
          <note>
            Förberedande votering 2:
          </note>
          <note>
            66 för res. 1
          </note>
          <note>
            15 för res. 2
          </note>
          <note>
            202 avstod
          </note>
          <note>
            66 frånvarande
          </note>
          <note>
            Kammaren biträdde res. 1.
          </note>
          <note>
            Huvudvotering:
          </note>
          <note>
            144 för utskottet
          </note>
          <note>
            66 för res. 1
          </note>
          <note>
            73 avstod
          </note>
          <note>
            66 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 109 s, 32 v, 3 kd
          </note>
          <note>
            För res. 1: 66 m
          </note>
          <note>
            Avstod: 1 s, 3 v, 32 kd, 15 c, 12 fp, 10 mp
          </note>
          <note>
            Frånvarande: 21 s, 16 m, 8 v, 7 kd, 3 c, 4 fp, 6 mp,
          </note>
          <note>
            1 -
          </note>
          <note>
            Lisbeth Calner (s) anmälde att hon avsett att rösta ja men markerats
            ha avstått från att rösta.
          </note>
          <note>
            Per Landgren (kd) anmälde att han avsett att avstå från att rösta
            men markerats ha röstat ja.
          </note>
          <note>
            Punkt 3 (Inkomstrelaterad sjukersättning)
          </note>
          <note>
            1. utskottet
          </note>
          <note>
            2. res. 6 (kd)
          </note>
          <note>
            Votering:
          </note>
          <note>
            247 för utskottet
          </note>
          <note>
            35 för res. 6
          </note>
          <note>
            67 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 109 s, 66 m, 35 v, 15 c, 12 fp, 10 mp
          </note>
          <note>
            För res. 6: 35 kd
          </note>
          <note>
            Frånvarande: 22 s, 16 m, 8 v, 7 kd, 3 c, 4 fp, 6 mp,
          </note>
          <note>
            1 -
          </note>
          <note>
            Övriga punkter
          </note>
          <note>
            Kammaren biföll utskottets förslag.
          </note>
          <note>
            SoU17 Omskärelse av pojkar
          </note>
          <note>
            Punkt 1 (Avslag på propositionen)
          </note>
          <note>
            1. utskottet
          </note>
          <note>
            2. res. (mp)
          </note>
          <note>
            Votering:
          </note>
          <note>
            249 för utskottet
          </note>
          <note>
            10 för res.
          </note>
          <note>
            20 avstod
          </note>
          <note>
            70 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 106 s, 54 m, 29 v, 35 kd, 14 c, 11 fp
          </note>
          <note>
            För res.: 1 m, 9 mp
          </note>
          <note>
            Avstod: 4 s, 8 m, 5 v, 1 c, 1 fp, 1 mp
          </note>
          <note>
            Frånvarande: 21 s, 19 m, 9 v, 7 kd, 3 c, 4 fp, 6 mp,
          </note>
          <note>
            1 -
          </note>
          <note>
            Punkt 7 (Åldersgränser)
          </note>
          <note>
            Yrkanden:
          </note>
          <note>
            1. utskottet
          </note>
          <note>
            2. under överläggningen särskilt framställt yrkande
          </note>
          <note>
            (v)
          </note>
          <note>
            Votering:
          </note>
          <note>
            247 för utskottet
          </note>
          <note>
            14 för yrk.
          </note>
          <note>
            20 avstod
          </note>
          <note>
            68 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 105 s, 57 m, 26 v, 34 kd, 14 c, 11 fp
          </note>
          <note>
            För yrk.: 1 m, 5 v, 8 mp
          </note>
          <note>
            Avstod: 5 s, 6 m, 4 v, 1 kd, 1 c, 1 fp, 2 mp
          </note>
          <note>
            Frånvarande: 21 s, 18 m, 8 v, 7 kd, 3 c, 4 fp, 6 mp,
          </note>
          <note>
            1 -
          </note>
          <note>
            Övriga punkter
          </note>
          <note>
            Kammaren biföll utskottets förslag.
          </note>
          <note>
            SoU18 Ny socialtjänstlag m.m.
          </note>
          <note>
            Mom. 1 (allmänna utgångspunkter för socialtjänsten)
          </note>
          <note>
            1. utskottet
          </note>
          <note>
            2. res. 1 (m)
          </note>
          <note>
            Votering:
          </note>
          <note>
            217 för utskottet
          </note>
          <note>
            66 för res. 1
          </note>
          <note>
            66 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 110 s, 35 v, 35 kd, 15 c, 12 fp, 10 mp
          </note>
          <note>
            För res. 1: 66 m
          </note>
          <note>
            Frånvarande: 21 s, 16 m, 8 v, 7 kd, 3 c, 4 fp, 6 mp,
          </note>
          <note>
            1 -
          </note>
          <note>
            Mom. 5 (riksnormen)
          </note>
          <note>
            1. utskottet
          </note>
          <note>
            2. res. 4 (m, kd, c)
          </note>
          <note>
            Votering:
          </note>
          <note>
            168 för utskottet
          </note>
          <note>
            114 för res. 4
          </note>
          <note>
            67 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 110 s, 1 m, 34 v, 1 kd, 12 fp, 10 mp
          </note>
          <note>
            För res. 4: 65 m, 34 kd, 15 c
          </note>
          <note>
            Frånvarande: 21 s, 16 m, 9 v, 7 kd, 3 c, 4 fp, 6 mp,
          </note>
          <note>
            1 -
          </note>
          <note>
            Lennart Hedqvist anmälde att han avsett att rösta nej men markerats
            ha röstat ja.
          </note>
          <note>
            Mom. 22 (5 kap. 10 § förslaget till socialtjänstlag)
          </note>
          <note>
            1. utskottet
          </note>
          <note>
            2. res. 16 (kd, fp, mp)
          </note>
          <note>
            Votering:
          </note>
          <note>
            227 för utskottet
          </note>
          <note>
            55 för res. 16
          </note>
          <note>
            67 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 110 s, 65 m, 35 v, 15 c, 1 fp, 1 mp
          </note>
          <note>
            För res. 16: 35 kd, 11 fp, 9 mp
          </note>
          <note>
            Frånvarande: 21 s, 17 m, 8 v, 7 kd, 3 c, 4 fp, 6 mp,
          </note>
          <note>
            1 -
          </note>
          <note>
            Lars Ångström (mp) anmälde att han avsett att rösta nej men markerats
            ha röstat ja.
          </note>
          <note>
            Mom. 26 (vissa kvalitetsfrågor)
          </note>
          <note>
            1. utskottet
          </note>
          <note>
            2. res. 21 i motsvarande del (mp)
          </note>
          <note>
            Votering:
          </note>
          <note>
            223 för utskottet
          </note>
          <note>
            10 för res. 21
          </note>
          <note>
            50 avstod
          </note>
          <note>
            66 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 110 s, 66 m, 35 v, 12 fp
          </note>
          <note>
            För res. 21: 10 mp
          </note>
          <note>
            Avstod: 35 kd, 15 c
          </note>
          <note>
            Frånvarande: 21 s, 16 m, 8 v, 7 kd, 3 c, 4 fp, 6 mp,
          </note>
          <note>
            1 -
          </note>
          <note>
            Mom. 40 (behandling av personuppgifter inom socialtjänsten)
          </note>
          <note>
            1. utskottet
          </note>
          <note>
            2. res. 22 (m, c, fp)
          </note>
          <note>
            Votering:
          </note>
          <note>
            189 för utskottet
          </note>
          <note>
            93 för res. 22
          </note>
          <note>
            67 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 110 s, 35 v, 35 kd, 9 mp
          </note>
          <note>
            För res. 22: 66 m, 15 c, 12 fp
          </note>
          <note>
            Frånvarande: 21 s, 16 m, 8 v, 7 kd, 3 c, 4 fp, 7 mp,
          </note>
          <note>
            1 -
          </note>
          <note>
            Mom. 54 (människor med funktionshinder)
          </note>
          <note>
            1. utskottet
          </note>
          <note>
            2. res. 31 (kd)
          </note>
          <note>
            Votering:
          </note>
          <note>
            248 för utskottet
          </note>
          <note>
            35 för res. 31
          </note>
          <note>
            66 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 110 s, 66 m, 35 v, 15 c, 12 fp, 10 mp
          </note>
          <note>
            För res. 31: 35 kd
          </note>
          <note>
            Frånvarande: 21 s, 16 m, 8 v, 7 kd, 3 c, 4 fp, 6 mp,
          </note>
          <note>
            1 -
          </note>
          <note>
            Övriga moment
          </note>
          <note>
            Kammaren biföll utskottets hemställan.
          </note>
          <note>
            SoU19 Vissa ändringar i alkohollagen
          </note>
          <note>
            Återförvisningsyrkande (kd)
          </note>
          <note>
            Proposition ställdes först beträffande det under överläggningen
            framställda yrkandet om återförvisning av ärendet till utskottet
            för ytterligare beredning.
          </note>
          <note>
            För bifall räckte att minst en tredjedel av de röstande anslöt
            sig till detta.
          </note>
          <note>
            Votering:
          </note>
          <note>
            236 för avslag
          </note>
          <note>
            46 för bifall
          </note>
          <note>
            67 frånvarande
          </note>
          <note>
            Kammaren hade avslagit återförvisningsyrkandet av ärendet för
            ytterligare beredning.
          </note>
          <note>
            Partivis fördelning av rösterna:
          </note>
          <note>
            För avslag: 110 s, 65 m, 35 v, 15 c, 11 fp
          </note>
          <note>
            För bifall: 35 kd, 1 fp, 10 mp
          </note>
          <note>
            Frånvarande: 21 s, 17 m, 8 v, 7 kd, 3 c, 4 fp, 6 mp,
          </note>
          <note>
            1 -
          </note>
          <note>
            Mom. 1 (inriktningen på den svenska alkoholpolitiken m.m.)
          </note>
          <note>
            1. utskottet
          </note>
          <note>
            2. res. 1 (m)
          </note>
          <note>
            3. res. 2 (fp)
          </note>
          <note>
            Förberedande votering:
          </note>
          <note>
            65 för res. 1
          </note>
          <note>
            13 för res. 2
          </note>
          <note>
            203 avstod
          </note>
          <note>
            68 frånvarande
          </note>
          <note>
            Kammaren biträdde res. 1.
          </note>
          <note>
            Huvudvotering:
          </note>
          <note>
            200 för utskottet
          </note>
          <note>
            65 för res. 1
          </note>
          <note>
            16 avstod
          </note>
          <note>
            68 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 110 s, 34 v, 32 kd, 15 c, 9 mp
          </note>
          <note>
            För res. 1: 65 m
          </note>
          <note>
            Avstod: 1 v, 3 kd, 12 fp
          </note>
          <note>
            Frånvarande: 21 s, 17 m, 8 v, 7 kd, 3 c, 4 fp, 7 mp,
          </note>
          <note>
            1 -
          </note>
          <note>
            Mom. 5 (lördagsöppet)
          </note>
          <note>
            Propositioner ställdes först beträffande utskottets hemställan
            och därefter i fråga om motiveringen.
          </note>
          <note>
            Hemställan:
          </note>
          <note>
            1. utskottet
          </note>
          <note>
            2. res. 4 (v, kd, c, mp)
          </note>
          <note>
            3. utskottets hemställan med den ändring som föranleddes av bifall
            till mot. So58 yrk 1 (s)
          </note>
          <note>
            Förberedande votering:
          </note>
          <note>
            Kammaren biträdde res. 4 med acklamation.
          </note>
          <note>
            Huvudvotering:
          </note>
          <note>
            178 för utskottet
          </note>
          <note>
            96 för res. 4
          </note>
          <note>
            7 avstod
          </note>
          <note>
            68 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 101 s, 63 m, 4 v, 1 c 9 fp
          </note>
          <note>
            För res. 4 5 s, 1 m, 31 v, 35 kd, 13 c, 3 fp, 8 mp
          </note>
          <note>
            Avstod: 4 s, 1 m, 1 c, 1 mp
          </note>
          <note>
            Frånvarande: 21 s, 17 m, 8 v, 7 kd, 3 c, 4 fp, 7 mp,
          </note>
          <note>
            1 -
          </note>
          <note>
            Gunnar Axén (m) anmälde att han avsett att rösta ja men markerats
            ha röstat nej.
          </note>
          <note>
            Motiveringen:
          </note>
          <note>
            Godkännande av
          </note>
          <note>
            1. utskottets motivering
          </note>
          <note>
            2. motiveringen i res. 5 (m)
          </note>
          <note>
            Votering:
          </note>
          <note>
            118 för utskottet
          </note>
          <note>
            65 för res. 5
          </note>
          <note>
            97 avstod
          </note>
          <note>
            69 frånvarande
          </note>
          <note>
            Kammaren godkände utskottets motivering.
          </note>
          <note>
            Partivis fördelning av rösterna:
          </note>
          <note>
            För utskottet: 105 s, 4 v, 9 fp
          </note>
          <note>
            För res. 5: 65 m
          </note>
          <note>
            Avstod: 4 s, 31 v, 35 kd, 15 c, 3 fp, 9 mp
          </note>
          <note>
            Frånvarande: 22 s, 17 m, 8 v, 7 kd, 3 c, 4 fp, 7 mp,
          </note>
          <note>
            1 -
          </note>
          <note>
            Övriga moment
          </note>
          <note>
            Kammaren biföll utskottets hemställan.
          </note>
          <note>
            9 § Bordläggning
          </note>
          <note>
            Anmäldes och bordlades
          </note>
          <note>
            Skrivelse
          </note>
          <note>
            2000/01:131 AP-fondernas verksamhet år 2000
          </note>
          <note>
            10 § Anmälan om frågor för skriftliga svar
          </note>
          <note>
            Anmäldes att följande frågor för skriftliga svar framställts
          </note>
          <note>
            den 1 juni
          </note>
          <note>
            2000/01:1320 av Ewa Thalén Finné (m) till finansminister Bosse
            Ringholm
          </note>
          <note>
            Skatteavtalet och Öresundsregionen
          </note>
          <note>
            2000/01:1321 av Beatrice Ask (m) till statsrådet
          </note>
          <note>
            Ingegerd Wärnersson
          </note>
          <note>
            Kommentarmaterial om utvecklingssamtal
          </note>
          <note>
            2000/01:1322 av Margareta Cederfelt (m) till socialminister Lars
            Engqvist
          </note>
          <note>
            Pensionsavgångar inom hälso- och sjukvården
          </note>
          <note>
            2000/01:1323 av Lena Olsson (v) till socialminister
          </note>
          <note>
            Lars Engqvist
          </note>
          <note>
            Utsatta kvinnor
          </note>
          <note>
            2000/01:1324 av Maud Ekendahl (m) till justitieminister Thomas
            Bodström
          </note>
          <note>
            Otrygghetstalen
          </note>
          <note>
            2000/01:1325 av Jeppe Johnsson (m) till justitieminister Thomas
            Bodström
          </note>
          <note>
            Häktessituationen
          </note>
          <note>
            Frågorna redovisas i bilaga som fogas till riksdagens snabbprotokoll
            onsdagen den 6 juni.
          </note>
          <note>
            11 § Anmälan om skriftliga svar på frågor
          </note>
          <note>
            Anmäldes att skriftliga svar på följande frågor inkommit
          </note>
          <note>
            den 1 juni
          </note>
          <note>
            2000/01:1270 av Carina Hägg (s) till statsrådet Maj-
          </note>
          <note>
            Inger Klingvall
          </note>
          <note>
            Sexuella övergrepp i barnäktenskap
          </note>
          <note>
            2000/01:1288 av Ewa Thalén Finné (m) till statsrådet
          </note>
          <note>
            Mona Sahlin
          </note>
          <note>
            Bostäder eller orörd mark
          </note>
          <note>
            2000/01:1294 av Ewa Larsson (mp) till miljöminister
          </note>
          <note>
            Kjell Larsson
          </note>
          <note>
            Skydd för Järvafältet
          </note>
          <note>
            Svaren redovisas i bilaga som fogas till riksdagens snabbprotokoll
            onsdagen den 6 juni.
          </note>
          <note>
            12 § Kammaren åtskildes kl. 15.50.
          </note>
          <note>
            Förhandlingarna leddes av förste vice talmannen från sammanträdets
            början t.o.m. 4 § anf. 39 (delvis), av tredje vice talmannen därefter
            t.o.m. 5 § anf. 75
          </note>
          <note>
            (delvis), av förste vice talmannen därefter 6 § anf. 113 (delvis)
          </note>
          <note>
            och av talmannen därefter till sammanträdets slut.
          </note>
          <note>
            Innehållsförteckning
          </note>
          <note>
            1
          </note>
        </div>
      </body>
    </text>
  </TEI>
</teiCorpus>
