<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 200001</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 200001</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200001--40</head>
          <docDate when="2000-12-05">2000-12-05</docDate>
        </div>
      </front>
      <body>
        <div>
          <note>
            18.00 - 23.04
          </note>
          <note>
            Det justerade protokollet beräknas utkomma om 3 veckor
          </note>
          <note>
            ---------------------------------------------------------------------
          </note>
          <note>
            1 § Justering av protokoll
          </note>
          <note>
            Justerades protokollet för den 29 november.
          </note>
          <note>
            2 § Anmälan om återtagande av plats i riksdagen
          </note>
          <note>
            Talmannen meddelade att Göte Jonsson (m) återtagit sin plats
            i riksdagen den 2 december varigenom uppdraget som ersättare upphört
            för Ulf Melin.
          </note>
          <note>
            3 § Kompletteringsval till fullmäktige i Riksbanken
          </note>
          <note>
            Talmannen anmälde att Socialdemokraternas riksdagsgrupp på grund
            av uppkommen vakans anmält Marie Granlund som suppleant i fullmäktige
            i
          </note>
          <note>
            Riksbanken efter Barbro Andersson Öhrn.
          </note>
          <note>
            Talmannen förklarade vald till
          </note>
          <note>
            suppleant i fullmäktige i Riksbanken
          </note>
          <note>
            Marie Granlund (s)
          </note>
          <note>
            4 § Meddelande om aktuell debatt
          </note>
          <note>
            Talmannen meddelade att på begäran av Miljöpartiet de grönas
            riksdagsgrupp skulle aktuell debatt om alliansfriheten och dess
            innehåll anordnas onsdagen den 13 december kl. 15.00.
          </note>
          <note>
            Från regeringen skulle utrikesminister Anna
          </note>
          <note>
            Lindh delta.
          </note>
          <note>
            Den inkomna skrivelsen hade följande lydelse:
          </note>
          <note>
            Begäran om aktuell debatt om alliansfriheten och dess innehåll
          </note>
          <note>
            Under de senaste veckornas diskussioner om alliansfriheten har
            framkommit otydligheter om dess innehåll och definition. Detta
            är olyckligt då alliansfriheten utgör en hörnsten i svensk säkerhetspolitik.
          </note>
          <note>
            Frågans aktualitet har också ökat i samband med utvecklandet
            av EU:s krishanteringsförmåga som kommer att bli en viktig fråga
            under det svenska EU-
          </note>
          <note>
            ordförandeskapet. Det torde därför vara nödvändigt med en särskild
            debatt i ämnet. Debatten borde också ges hög prioritet med anledning
            av EU:s stundande toppmöte i Nice.
          </note>
          <note>
            Stockholm den 28 november 2000
          </note>
          <note>
            Miljöpartiet de Gröna
          </note>
          <note>
            Per Lager
          </note>
          <note>
            Gruppledare
          </note>
          <note>
            5 § Anmälan om inkomna faktapromemorior om förslag från Europeiska
            kommissionen
          </note>
          <note>
            Talmannen anmälde att följande faktapromemorior om förslag från
            Europeiska kommissionen inkommit och överlämnats till utskott:
          </note>
          <note>
            2000/01:50 Meddelande från Kommissionen till Rådet om främjande
            av hållbar transportpolitik i utvecklingssamarbetet KOM (2000)
            422 till utrikesutskottet
          </note>
          <note>
            2000/01:51 Förslag till Europaparlamentets och rådets direktiv
            om ändring av direktiv om tillnärmning av medlemsstaternas lagar
            och andra författningar i fråga om fritidsbåtar 12463/00,
          </note>
          <note>
            KOM (2000) 639 till miljö- och jordbruksutskottet
          </note>
          <note>
            6 § Förnyad bordläggning
          </note>
          <note>
            Föredrogs men bordlades åter
          </note>
          <note>
            Trafikutskottets betänkande 2000/01:TU1
          </note>
          <note>
            Lagutskottets betänkanden 2000/01:LU1-LU3
          </note>
          <note>
            7 § Beslut om utskottsbetänkanden som slutdebatterats den 30
            november
          </note>
          <note>
            SkU6 Beskattning av utländska nyckelpersoner
          </note>
          <note>
            Mom. 1 (beskattning av utländska nyckelpersoner)
          </note>
          <note>
            Först upptogs yrkandet i reservation 1 om avslag på propositionen
            och därefter övriga yrkanden beträffande lagförslaget.
          </note>
          <note>
            1. avslag på res. 1 (m)
          </note>
          <note>
            2. bifall till res. 1 (m)
          </note>
          <note>
            Votering:
          </note>
          <note>
            154 för avslag
          </note>
          <note>
            75 för bifall
          </note>
          <note>
            89 avstod
          </note>
          <note>
            31 frånvarande
          </note>
          <note>
            Kammaren avslog res. 1.
          </note>
          <note>
            Partivis fördelning av rösterna:
          </note>
          <note>
            För avslag: 113 s, 37 v, 1 kd, 3 c
          </note>
          <note>
            För bifall: 74 m, 1 kd
          </note>
          <note>
            Avstod: 8 s, 1 v, 38 kd, 14 c, 13 fp, 15 mp
          </note>
          <note>
            Frånvarande: 10 s, 8 m, 5 v, 2 kd, 1 c, 4 fp, 1 mp
          </note>
          <note>
            Stig Sandström (v) anmälde att han avsett att rösta nej men markerats
            ha avstått från att rösta.
          </note>
          <note>
            Mom. 1 (i övrigt)
          </note>
          <note>
            1. utskottet
          </note>
          <note>
            2. res. 2 (kd, fp, mp)
          </note>
          <note>
            3. res. 3 (c)
          </note>
          <note>
            Förberedande votering:
          </note>
          <note>
            89 för res. 2
          </note>
          <note>
            18 för res. 3
          </note>
          <note>
            209 avstod
          </note>
          <note>
            33 frånvarande
          </note>
          <note>
            Kammaren biträdde res. 2.
          </note>
          <note>
            Huvudvotering:
          </note>
          <note>
            122 för utskottet
          </note>
          <note>
            104 för res. 2
          </note>
          <note>
            92 avstod
          </note>
          <note>
            31 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 121 s, 1 c
          </note>
          <note>
            För res. 2: 1 m, 35 v, 40 kd, 13 fp, 15 mp
          </note>
          <note>
            Avstod: 73 m, 3 v, 16 c
          </note>
          <note>
            Frånvarande: 10 s, 8 m, 5 v, 2 kd, 1 c, 4 fp, 1 mp
          </note>
          <note>
            Mom. 2 (uttalanden om den framtida skattepolitiken, m.m.)
          </note>
          <note>
            1. utskottet
          </note>
          <note>
            2. res. 5 (kd)
          </note>
          <note>
            3. res. 6 (fp)
          </note>
          <note>
            Förberedande votering:
          </note>
          <note>
            40 för res. 5
          </note>
          <note>
            13 för res. 6
          </note>
          <note>
            266 avstod
          </note>
          <note>
            30 frånvarande
          </note>
          <note>
            Kammaren biträdde res. 5.
          </note>
          <note>
            Huvudvotering:
          </note>
          <note>
            183 för utskottet
          </note>
          <note>
            40 för res. 5
          </note>
          <note>
            95 avstod
          </note>
          <note>
            31 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 122 s, 38 v, 8 c, 15 mp
          </note>
          <note>
            För res. 5: 40 kd
          </note>
          <note>
            Avstod: 74 m, 8 c, 13 fp
          </note>
          <note>
            Frånvarande: 9 s, 8 m, 5 v, 2 kd, 2 c, 4 fp, 1 mp
          </note>
          <note>
            Mom. 3
          </note>
          <note>
            Kammaren biföll utskottets hemställan.
          </note>
          <note>
            SkU3 En ny tullag
          </note>
          <note>
            Mom. 2 (tullkontrollen beträffande intrång i viss immateriell
            äganderätt)
          </note>
          <note>
            1. utskottet
          </note>
          <note>
            2. res. 1 (m)
          </note>
          <note>
            Votering:
          </note>
          <note>
            243 för utskottet
          </note>
          <note>
            75 för res. 1
          </note>
          <note>
            1 avstod
          </note>
          <note>
            30 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 122 s, 38 v, 40 kd, 17 c, 11 fp, 15 mp
          </note>
          <note>
            För res. 1: 74 m, 1 fp
          </note>
          <note>
            Avstod: 1 fp
          </note>
          <note>
            Frånvarande: 9 s, 8 m, 5 v, 2 kd, 1 c, 4 fp, 1 mp
          </note>
          <note>
            Mom. 3 (tulltillägg)
          </note>
          <note>
            1. utskottet
          </note>
          <note>
            2. res. 2 (m, kd, fp)
          </note>
          <note>
            Votering:
          </note>
          <note>
            192 för utskottet
          </note>
          <note>
            126 för res. 2
          </note>
          <note>
            31 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 122 s, 38 v, 17 c, 15 mp
          </note>
          <note>
            För res. 2: 73 m, 40 kd, 13 fp
          </note>
          <note>
            Frånvarande: 9 s, 9 m, 5 v, 2 kd, 1 c, 4 fp, 1 mp
          </note>
          <note>
            Mom. 4 (dröjsmålstalan)
          </note>
          <note>
            1. utskottet
          </note>
          <note>
            2. res. 3 (m, kd, fp)
          </note>
          <note>
            Kammaren biföll utskottets hemställan med acklamation.
          </note>
          <note>
            Övriga moment
          </note>
          <note>
            Kammaren biföll utskottets hemställan.
          </note>
          <note>
            8 § Beslut om utskottsbetänkande som slutdebatterats den 1 december
          </note>
          <note>
            SfU2 Anslag inom utgiftsområde 8 Invandrare och flyktingar
          </note>
          <note>
            Mom. 2 (utredning om Integrationsverket)
          </note>
          <note>
            1. utskottet
          </note>
          <note>
            2. res. 1 (m)
          </note>
          <note>
            Votering:
          </note>
          <note>
            242 för utskottet
          </note>
          <note>
            75 för res. 1
          </note>
          <note>
            32 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 121 s, 37 v, 40 kd, 17 c, 13 fp, 14 mp
          </note>
          <note>
            För res. 1: 74 m, 1 mp
          </note>
          <note>
            Frånvarande: 10 s, 8 m, 6 v, 2 kd, 1 c, 4 fp, 1 mp
          </note>
          <note>
            Mom. 4 (kommunersättningar vid flyktingmottagande)
          </note>
          <note>
            1. utskottet
          </note>
          <note>
            2. res. 2 (kd)
          </note>
          <note>
            3. res. 3 (mp)
          </note>
          <note>
            Förberedande votering:
          </note>
          <note>
            53 för res. 2
          </note>
          <note>
            17 för res. 3
          </note>
          <note>
            247 avstod
          </note>
          <note>
            32 frånvarande
          </note>
          <note>
            Kammaren biträdde res. 2.
          </note>
          <note>
            Huvudvotering:
          </note>
          <note>
            264 för utskottet
          </note>
          <note>
            40 för res. 2
          </note>
          <note>
            15 avstod
          </note>
          <note>
            30 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 122 s, 74 m, 38 v, 17 c, 13 fp
          </note>
          <note>
            För res. 2: 40 kd
          </note>
          <note>
            Avstod: 15 mp
          </note>
          <note>
            Frånvarande: 9 s, 8 m, 5 v, 2 kd, 1 c, 4 fp, 1 mp
          </note>
          <note>
            Mom. 7 (handläggningstiden)
          </note>
          <note>
            1. utskottet
          </note>
          <note>
            2. res. 4 (fp, kd)
          </note>
          <note>
            Votering:
          </note>
          <note>
            257 för utskottet
          </note>
          <note>
            60 för res. 4
          </note>
          <note>
            1 avstod
          </note>
          <note>
            31 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 121 s, 74 m, 38 v, 9 c, 15 mp
          </note>
          <note>
            För res. 4: 40 kd, 8 c, 12 fp
          </note>
          <note>
            Avstod: 1 fp
          </note>
          <note>
            Frånvarande: 10 s, 8 m, 5 v, 2 kd, 1 c, 4 fp, 1 mp
          </note>
          <note>
            Mom. 8 (ansvar för ensamkommande barn)
          </note>
          <note>
            1. utskottet
          </note>
          <note>
            2. res. 5 (mp, c)
          </note>
          <note>
            Votering:
          </note>
          <note>
            245 för utskottet
          </note>
          <note>
            71 för res. 5
          </note>
          <note>
            3 avstod
          </note>
          <note>
            30 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 122 s, 73 m, 37 v, 1 kd, 12 fp
          </note>
          <note>
            För res. 5: 38 kd, 17 c, 1 fp, 15 mp
          </note>
          <note>
            Avstod: 1 m, 1 v, 1 kd
          </note>
          <note>
            Frånvarande: 9 s, 8 m, 5 v, 2 kd, 1 c, 4 fp, 1 mp
          </note>
          <note>
            Mom. 9 (skolgång m.m. för asylsökande barn)
          </note>
          <note>
            1. utskottet
          </note>
          <note>
            2. res. 6 (kd, mp)
          </note>
          <note>
            Kammaren biföll utskottets hemställan med acklamation.
          </note>
          <note>
            Övriga moment
          </note>
          <note>
            Kammaren biföll utskottets hemställan.
          </note>
          <note>
            9 § Beslut om utskottsbetänkanden som slutdebatterats den 4 december
          </note>
          <note>
            UU1 Utgiftsområde 5 Utrikesförvaltning och internationell samverkan
          </note>
          <note>
            Mom. 2 (en MR-funktion i Statsrådsberedningen)
          </note>
          <note>
            1. utskottet
          </note>
          <note>
            2. res. 1 (kd)
          </note>
          <note>
            Votering:
          </note>
          <note>
            225 för utskottet
          </note>
          <note>
            40 för res. 1
          </note>
          <note>
            50 avstod
          </note>
          <note>
            34 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 122 s, 22 m, 38 v, 17 c, 13 fp, 13 mp
          </note>
          <note>
            För res. 1: 40 kd
          </note>
          <note>
            Avstod: 48 m, 2 mp
          </note>
          <note>
            Frånvarande: 9 s, 12 m, 5 v, 2 kd, 1 c, 4 fp, 1 mp
          </note>
          <note>
            Mom. 8 (Sveriges generalkonsulat i Istanbul)
          </note>
          <note>
            1. utskottet
          </note>
          <note>
            2. res. 5 (m, kd, c, fp)
          </note>
          <note>
            Votering:
          </note>
          <note>
            177 för utskottet
          </note>
          <note>
            140 för res. 5
          </note>
          <note>
            32 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 122 s, 1 m, 37 v, 2 kd, 15 mp
          </note>
          <note>
            För res. 5: 72 m, 38 kd, 17 c, 13 fp
          </note>
          <note>
            Frånvarande: 9 s, 9 m, 6 v, 2 kd, 1 c, 4 fp, 1 mp
          </note>
          <note>
            Övriga moment
          </note>
          <note>
            Kammaren biföll utskottets hemställan.
          </note>
          <note>
            UU2 Utgiftsområde 7 Internationellt bistånd
          </note>
          <note>
            Mom. 1 (en översyn av utvecklingssamarbetets mål och utformning)
          </note>
          <note>
            1. utskottet
          </note>
          <note>
            2. res. 2 (fp)
          </note>
          <note>
            Votering:
          </note>
          <note>
            194 för utskottet
          </note>
          <note>
            13 för res. 2
          </note>
          <note>
            113 avstod
          </note>
          <note>
            29 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 123 s, 2 m, 38 v, 1 kd, 15 c, 15 mp
          </note>
          <note>
            För res. 2: 13 fp
          </note>
          <note>
            Avstod: 72 m, 39 kd, 2 c
          </note>
          <note>
            Frånvarande: 8 s, 8 m, 5 v, 2 kd, 1 c, 4 fp, 1 mp
          </note>
          <note>
            Mom. 10 (biståndsramen och enprocentsmålet)
          </note>
          <note>
            1. utskottet
          </note>
          <note>
            2. res. 4 (kd)
          </note>
          <note>
            3. res. 5 (c)
          </note>
          <note>
            4. res. 6 (fp)
          </note>
          <note>
            Förberedande votering 1:
          </note>
          <note>
            17 för res. 5
          </note>
          <note>
            13 för res. 6
          </note>
          <note>
            289 avstod
          </note>
          <note>
            30 frånvarande
          </note>
          <note>
            Kammaren biträdde res. 5.
          </note>
          <note>
            Förberedande votering 2:
          </note>
          <note>
            40 för res. 4
          </note>
          <note>
            17 för res. 5
          </note>
          <note>
            264 avstod
          </note>
          <note>
            28 frånvarande
          </note>
          <note>
            Kammaren biträdde res. 4.
          </note>
          <note>
            Huvudvotering:
          </note>
          <note>
            176 för utskottet
          </note>
          <note>
            39 för res. 4
          </note>
          <note>
            103 avstod
          </note>
          <note>
            31 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 122 s, 2 m, 38 v, 14 mp
          </note>
          <note>
            För res. 4: 39 kd
          </note>
          <note>
            Avstod: 72 m, 17 c, 13 fp, 1 mp
          </note>
          <note>
            Frånvarande: 9 s, 8 m, 5 v, 3 kd, 1 c, 4 fp, 1 mp
          </note>
          <note>
            Mom. 18 (särskilda katastrofinsatser)
          </note>
          <note>
            1. utskottet
          </note>
          <note>
            2. res. 7 (v, mp)
          </note>
          <note>
            Votering:
          </note>
          <note>
            198 för utskottet
          </note>
          <note>
            53 för res. 7
          </note>
          <note>
            69 avstod
          </note>
          <note>
            29 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 123 s, 5 m, 40 kd, 17 c, 13 fp
          </note>
          <note>
            För res. 7: 38 v, 15 mp
          </note>
          <note>
            Avstod: 69 m
          </note>
          <note>
            Frånvarande: 8 s, 8 m, 5 v, 2 kd, 1 c, 4 fp, 1 mp
          </note>
          <note>
            Mom. 28 (kanaler för demokratibistånd)
          </note>
          <note>
            1. utskottet
          </note>
          <note>
            2. res. 8 (m)
          </note>
          <note>
            Votering:
          </note>
          <note>
            229 för utskottet
          </note>
          <note>
            74 för res. 8
          </note>
          <note>
            13 avstod
          </note>
          <note>
            33 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 121 s, 38 v, 38 kd, 17 c, 15 mp
          </note>
          <note>
            För res. 8: 74 m
          </note>
          <note>
            Avstod: 1 s, 12 fp
          </note>
          <note>
            Frånvarande: 9 s, 8 m, 5 v, 4 kd, 1 c, 5 fp, 1 mp
          </note>
          <note>
            Mom. 38 (u-ländernas skuldbörda)
          </note>
          <note>
            1. utskottet
          </note>
          <note>
            2. res. 10 (c)
          </note>
          <note>
            Votering:
          </note>
          <note>
            229 för utskottet
          </note>
          <note>
            18 för res. 10
          </note>
          <note>
            71 avstod
          </note>
          <note>
            31 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 122 s, 2 m, 38 v, 40 kd, 12 fp, 15 mp
          </note>
          <note>
            För res. 10: 17 c, 1 fp
          </note>
          <note>
            Avstod: 71 m
          </note>
          <note>
            Frånvarande: 9 s, 9 m, 5 v, 2 kd, 1 c, 4 fp, 1 mp
          </note>
          <note>
            Mom. 57 (bistånd till Kuba)
          </note>
          <note>
            1. utskottet
          </note>
          <note>
            2. res. 17 (m, kd, c, fp)
          </note>
          <note>
            Votering:
          </note>
          <note>
            176 för utskottet
          </note>
          <note>
            143 för res. 17
          </note>
          <note>
            30 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 122 s, 38 v, 1 kd, 15 mp
          </note>
          <note>
            För res. 17: 74 m, 39 kd, 17 c, 13 fp
          </note>
          <note>
            Frånvarande: 9 s, 8 m, 5 v, 2 kd, 1 c, 4 fp, 1 mp
          </note>
          <note>
            Ulla-Britt Hagström (kd) anmälde att hon avsett att rösta nej
            men markerats ha röstat ja.
          </note>
          <note>
            Mom. 61 (bildandet av ett institut för genusfrågor)
          </note>
          <note>
            1. utskottet
          </note>
          <note>
            2. res. 18 (v)
          </note>
          <note>
            Votering:
          </note>
          <note>
            202 för utskottet
          </note>
          <note>
            40 för res. 18
          </note>
          <note>
            73 avstod
          </note>
          <note>
            34 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 122 s, 2 m, 37 kd, 16 c, 13 fp, 12 mp
          </note>
          <note>
            För res. 18: 38 v, 2 mp
          </note>
          <note>
            Avstod: 72 m, 1 kd
          </note>
          <note>
            Frånvarande: 9 s, 8 m, 5 v, 4 kd, 2 c, 4 fp, 2 mp
          </note>
          <note>
            Lars Ångström (mp) anmälde att han avsett att rösta nej men markerats
            ha röstat ja.
          </note>
          <note>
            Mom. 63 (formerna för en utvärderingsfunktion)
          </note>
          <note>
            1. utskottet
          </note>
          <note>
            2. res. 19 (m, kd, c, fp)
          </note>
          <note>
            Votering:
          </note>
          <note>
            175 för utskottet
          </note>
          <note>
            143 för res. 19
          </note>
          <note>
            31 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 122 s, 38 v, 15 mp
          </note>
          <note>
            För res. 19: 73 m, 40 kd, 17 c, 13 fp
          </note>
          <note>
            Frånvarande: 9 s, 9 m, 5 v, 2 kd, 1 c, 4 fp, 1 mp
          </note>
          <note>
            Övriga moment
          </note>
          <note>
            Kammaren biföll utskottets hemställan.
          </note>
          <note>
            UU5 Svenskt medlemsskap i Interamerikanska investeringsbolaget
          </note>
          <note>
            Kammaren biföll utskottets hemställan.
          </note>
          <note>
            10 § Aktuell debatt: Mobbning
          </note>
          <note type="speaker">
            Anf. 1 ERLING WÄLIVAARA (kd):
          </note>
          <note>
            Fru talman! Det är tyst mobbning som gör mest ont. Det är mobbning
            som inte syns och som kan hålla på i all evighet, sådan som sätter
            ärr i ens själ för livet. Den sortens mobbning som är nästan omöjlig
            att stoppa. Jag vet inte vem offret är eller vem det är som mobbar.
            Men den finns, och den känns.
          </note>
          <note>
            Så säger en ung flicka som blivit mobbad.
          </note>
          <note>
            Den här morgonen har återigen tiotusentals barn och ungdomar
            gått till skolan med en klump av rädsla i halsen och i magen,
            en rädsla för att mobbningen ska fortsätta än en dag. Hur många
            det egentligen är som mobbas vet ingen - mörkertalet är stort.
            Problemet med mobbning är just att vi inte vet, att vi inte ser,
            eller t.o.m. att vi aktivt undviker att se och agera.
          </note>
          <note>
            Kristdemokraterna har begärt den här debatten om mobbning för
            att ingen längre ska kunna skjuta frågan ifrån sig, för att ingen
            ska kunna säga att det är någon annans problem, på någon annan
            plats, i någon annan tid. Vi vill ha en debatt om mobbning för
            att visa alla de tiotusentals barn och vuxna som varje dag lider
            av rädsla och ångest att vi bryr oss. Vi vill ha en debatt om
            mobbning för att det här är en fråga som sätter ärr i själen,
            inte bara hos den mobbade utan också hos mobbaren.
          </note>
          <note>
            Men, fru talman, det är inte bara barn som mobbar. Mobbning är
            inte bara ett problem i skolan, mobbning är ett problem även på
            våra arbetsplatser.
          </note>
          <note>
            Vi tänker inte ge upp kampen mot mobbning så länge det finns
            en enda individ som mobbas. Därför kräver vi en nationell samling,
            en nationell kampanj, en nollvision, mot mobbning. Vi hoppas att
            det blir en konstruktiv debatt här i dag där alla goda krafter
            är beredda att samarbeta.
          </note>
          <note>
            (Applåder)
          </note>
          <note>
            Anf. 2 Statsrådet INGEGERD WÄRNERS-
          </note>
          <note>
            SON (s):
          </note>
          <note>
            Fru talman! Ja, det är en viktig debatt som vi har framför oss.
            Det är roligt att se att så många av kammarens ledamöter är här
            och ställer upp. Jag ser ju att alla partier vill få ett stopp
            på på all mobbning som finns bland barn och bland vuxna.
          </note>
          <note>
            För några dagar sedan var jag med på en stor satellitkonferens,
            anordnad av BRÅ och Skolverket, som gick ut till nästan 200 gymnasieskolor
            runtom i
          </note>
          <note>
            Sverige. Rubriken var En dag mot rasism.
          </note>
          <note>
            Det som gjorde det allra starkaste intrycket på mig under den
            dagen var de ungdomar som var med i studion. Från alla ungdomarna
            kom ett tydligt besked till oss vuxna: Låt ingen bli utanför!
            Alla har rätten att vara med i skolan, oavsett vad de egentligen
            säger eller gör.
          </note>
          <note>
            Ungdomarna menade att inom den människa som ibland agerar kränkande
            eller för med sig budskap som vi kanske ogillar saknas ofta ett
            självförtroende.
          </note>
          <note>
            Därför går man till ytterligheter i sitt beteende. Men, sade
            de till oss vuxna, se till att alla är med och tas upp och att
            vi ger dem självförtroende redan från det att de är små så att
            de inte behöver använda ytterligheter för att göra sig hörda!
          </note>
          <note>
            År 1998 fattade riksdagen ett mycket viktigt beslut, nämligen
            om en skärpning av skollagens portalparagraf om att ingen som
            är i skolan ska bli kränkt, att alla som arbetar i skolan har
            en skyldighet att ingripa när de ser att någon utsätts för en
            kränkande behandling.
          </note>
          <note>
            Dessutom markerade vi i läroplanen att rektor har ett särskilt
            ansvar för att det på varje skola finns en mobbningsplan. Jag
            minns de här diskussionerna i utbildningsutskottet - hur viktiga
            de var och hur vi alla ställde oss bakom det hela. På något vis
            synliggjorde vi också de problem som hade varit dolda och som
            kanske många inte hade vågat prata om. Jag tror att det också
            blev startskottet för många enskilda att våga gå och ut och berätta.
            I dag när vi ser att antalet anmälda ärenden har ökat beror det
            kanske på att mobbningen i sig har ökat eller kanske på att vi
            har sagt att vi inte längre tillåter att någon blundar. Vi vill
            att det här ska bli synliggjort.
          </note>
          <note>
            Sett till de brev som kommer till mig - Erling
          </note>
          <note>
            Wälivaara läste upp ett sådant brev; det finns en samling av
            brev till skolministern - handlar det väldigt mycket om att inte
            ha blivit sedd, om att inte ha blivit lyssnad på. Det är detta
            som de har med sig i sin förtvivlan. De försökte berätta men det
            viftades bort och togs inte på allvar.
          </note>
          <note>
            De säger att de fortfarande - det kan ha gått många år och de
            har blivit vuxna - kommer ihåg detta med att inte ha blivit erkänd,
            att någon sade att det där är något som går över med tiden och
            att vi vuxna som mötte barnen inte hade förmåga att verkligen
            inse att det här är något som sitter djupt inne i en, som går
            djupt i barnens själ och som man kommer att bära med sig resten
            av livet.
          </note>
          <note>
            Vad är då mobbning? Ja, det är oerhört svårt att sätta fingret
            på detta därför att det ser så väldigt olika ut. Det värsta är
            kanske det som Erling Wälivaara nyss beskrev, nämligen den osynliga
            mobbning som finns någonstans men som man inte kan ta på. Man
            kan märka den i ett klassrum. När en viss elev får ordet av läraren
            eller ska berätta något hörs det kanske bara harklingar eller
            att någon rasslar med ett papper. Det sker från gruppen. Man kan
            inte se vem det är, utan det sker bara någonting. Man känner och
            förnimmer det. Vi har det där med att alla vänder ryggen till
            och att någon blir utstött och aldrig får vara med och leka på
            skolgården - det handlar då om de mindre barnen - eller att någon
            inte kommer med i gänget som ska gå och se en film på kvällen.
            Det är allra svårast att hitta sådant, att kunna ta i det och
            att kunna börja arbeta med det.
          </note>
          <note>
            Det krävs mycket av läraren när det gäller att kunna vara den
            lyhörde som ser, förnimmer och känner. Det är givetvis lättare
            när någon kanske angriper det som utåt kan verka värre, det fysiska
            våldet, men det ser man och det kan man ta i och omedelbart göra
            något åt.
          </note>
          <note>
            Vem är det då vi talar om? Ja, det handlar om barn från fem,
            sex eller sju år och uppåt, genom ungdomsskolan. En del, kan vi
            som vuxna ibland säga, gör det nog av oförstånd. Men det finns
            inget oförstånd när man är elak och dum mot någon annan, utan
            vi vuxna har alltid en skyldighet att ingripa.
          </note>
          <note>
            Vem är då mobbare och vem är det som är mobbad? Ja, återigen:
            Den som mår illa, som far illa eller som ropar på eller vädjar
            om hjälp ser vi. Men mobbaren, är det en tydlig person? Nej. Alla
            brev som jag har fått vittnar också om att utåt har gruppen ibland
            valt ut någon att bli den som talar och som utför mobbandet, med
            ord eller med handling. Men bakom finns alla de passiva mobbarna
            - de som bara står där och tittar på och som ibland vill att det
            ska hända men som ibland också far illa därför att de inte vill
            att det ska hända. De vågar dock inte göra någonting.
          </note>
          <note>
            Återigen: Det är oerhört svårt att få en tydlighet i mobbningen.
            Det finns alltså inte ett sätt att möta eller att göra något.
          </note>
          <note>
            Var finns föräldrarna när vi pratar om mobbning?
          </note>
          <note>
            Hur känns det? Vad tror vi att en förälder vill göra om skolan
            ringer upp och säger att barnet är mobbat eller att sonen är mobbare?
          </note>
          <note>
            Jag är övertygad om att de allra flesta föräldrar verkligen vill
            engagera sig och vill sina barns bästa och att de vill hjälpa
            till för att det ska bli bra i skolan
          </note>
          <note>
            - oavsett om man är förälder till den som sagts vara mobbare
            eller om man förälder till ett barn som blivit utsatt. Jag säger
            de flesta, för det finns också föräldrar som inte vill ställa
            upp i det här arbetet och i den här samverkan. Men de flesta vill
            och det är de som vi ska ta till vara.
          </note>
          <note>
            År 1999 blev för mig värdegrundsåret. Jag ansåg det vara oerhört
            viktigt att lyfta fram det som vi i dag pratar om, för i botten
            handlar det om människors attityder och värderingar. Grunden läggs
            ju hos oss vuxna - hur vi är mot varandra, vilka ord vi använder
            till varandra och hur vi visar varandra respekt; vi är ju förebilder
            för de unga.
          </note>
          <note>
            Det blev ett genomslag med värdegrundsåret.
          </note>
          <note>
            Många skolor har valt att på olika sätt prata om honnörsorden
            i vår läroplan. Det arbetet måste givetvis fortgå, och det gör
            det. Vi har nu fått några centrum:
          </note>
          <note>
            Ersta Sköndal högskola, Umeå universitet och Göteborgs universitet
            med speciella uppdrag att fortsatt utbilda, kompetensutveckla
            och hitta medel och forskning när det gäller hur vi kan bli bättre
            på att hitta mobbning.
          </note>
          <note>
            Skolledarna är motorn i all skolutveckling. Skolledaren är den
            som har det yttersta ansvaret. Tyvärr visade den granskning som
            jag bad Skolverket och dess inspektörer att göra att mobbningplanerna
            ännu inte nått den effekt som vi hoppades på i riksdagen.
          </note>
          <note>
            En del sköter det bra men en del sköter det definitivt inte bra.
          </note>
          <note>
            Återigen: Vi måste möta skolledarna och understryka vikten av
            att inte glömma bort det här med värdegrunden.
          </note>
          <note>
            Det är min uppfattning att arbetet med värderingar inte är något
            som man kan göra under ett eller två år, utan det är något som
            ständigt måste återkomma i skolans vardag och på allas arbetsplatser.
            Det gäller att göra det öppet och ärligt. Människor bär på fördomar
            och attityder som vi ibland känner inte är demokratiskt accepterade.
            Men låt oss prata om det högt och låt oss lägga allting på bordet
            så att det blir tydligt och klart och se till att ingenting är
            under mattan!
          </note>
          <note>
            Genom vårt sätt att öppet våga agera blir vi den förebild som
            de unga önskar och som de verkligen behöver ha för att de sedan
            ska kunna visa varandra respekt och solidaritet.
          </note>
          <note>
            (Applåder)
          </note>
          <note type="speaker">
            Anf. 3 ERLING WÄLIVAARA (kd):
          </note>
          <note>
            Fru talman! Att få känna sig trygg är en mänsklig rättighet som
            gäller barn minst lika väl som vuxna, och med detta som utgångspunkt
            blir frågan om mobbning central. Skolan är genom skolplikten ett
            obligatoriskt inslag i varje ung människas liv. En skolpliktig
            pojke och flicka är tvingad att infinna sig i skolan oavsett hur
            de känner eller uppfattar miljön.
          </note>
          <note>
            Skolan är barnens arbetsplats, och det gör mobbningen till en
            grundläggande arbetsmiljöfråga. Mobbningen berör inte bara den
            utsatta individen utan våra mest centrala grundläggande värderingar
            och rättigheter i samhället. En nollvision mot mobbning är för
            oss kristdemokrater därför det enda tänkbara.
          </note>
          <note>
            Skolan har en grundläggande uppgift när det gäller normöverföring
            och identitetsbildning hos eleverna. Barn måste få lära sig att
            behandla andra som de själva vill bli behandlade. Den empatiska
            förmågan är avgörande för hur barn handlar i olika situationer,
            och den måste därför övas regelbundet. Redan 1997 skrev vi kristdemokrater
            en rapport om problemet med mobbning och betonade då liksom nu
            vikten av etiska samtal med eleverna. Att etiska problem tas upp
            och diskuteras regelbundet är nödvändigt för att öva barnen i
            ett empatiskt tänkande.
          </note>
          <note>
            I vårt stressade samhälle är det alltfler barn som inte får känna
            sig älskade, unika, behövda och sedda.
          </note>
          <note>
            Dessa barn gör allt för att synliggöra sig själva, för att bli
            uppmärksammade. Om barnen då saknar en naturlig värdegrund kan
            våld och mobbning bli ett sätt att nå denna uppmärksamhet. I skolorna
            har stressade lärare inte samma möjlighet eller ork att se vad
            som försiggår bland eleverna. Att skapa en bättre arbetsmiljö
            i skolan är nödvändigt i arbetet mot mobbning.
          </note>
          <note>
            Arbetsmiljöförbättringen inkluderar också fler vuxna i skolan.
            Det är därför Kristdemokraterna i sitt budgetförslag för nästa
            år anslagit 3 miljarder kronor mer än regeringen till kommunerna
            att användas bl.a.
          </note>
          <note>
            i skolan.
          </note>
          <note>
            Fru talman! Alla vuxna har en skyldighet att ta barns berättelser
            och subjektiva upplevelser på allvar och inte vifta bort med "det
            var väl inte så farligt"
          </note>
          <note>
            eller "bry dig inte om dem". Ett stort problem för vuxna när
            det gäller att ta itu med mobbningen är att mobbningen ofta sker
            när de vuxna inte ser. Alla positiva erfarenheter från arbete
            mot mobbning visar nödvändigheten i att samarbeta med eleverna.
            Eleverna är ofta mycket medvetna om vad som händer.
          </note>
          <note>
            Att en lärare engagerar sig och ställer frågor leder ofta till
            att eleverna öppnar sig och börjar berätta. Att ge möjligheter
            för eleverna att börja prata kan därför vara en viktig nyckel
            i arbetet mot mobbning.
          </note>
          <note>
            En handlingsplan mot mobbning ska finnas på varje skola, och
            det är av yttersta vikt att eleverna får vara delaktiga i skapandet
            av denna handlingsplan för att den ska få genomslag i verksamheten.
            Samarbete är ett nyckelord i arbetet mot mobbning - samarbete
            mellan lärare, elever, andra vuxna i skolan och föräldrarna.
          </note>
          <note>
            Alltid när allvarliga fall av mobbning uppdagas är det många
            som ropar på sanktioner mot kommuner, mot skolor och mot elever.
            Vi kristdemokrater är osäkra på om det verkligen är rätt väg att
            gå. Kraft måste läggas på att få alla att inse vikten av förebyggande
            arbete mot mobbning. Engagemang, samarbete, värme, trygghet och
            klara regler mot oacceptabelt beteende måste vara ledande i arbetet
            mot mobbning.
          </note>
          <note>
            Självklart finns det fall när konflikterna inte minskar trots
            intensivt arbete. I dessa fall måste skolorna ha rätt att flytta
            mobbaren. Det måste stå helt klart för alla att mobbning aldrig
            är den mobbades fel och att sådant är helt oacceptabelt. Att flytta
            en elev måste dock vara en sista åtgärd och bör ses som ett misslyckande.
            Det ger fel signal, nämligen att skolan inte rår på dem som mobbar.
          </note>
          <note>
            Fru talman! Mobbning är inte bara ett problem i skolan - mobbning
            och trakasserier är ett problem även på våra arbetsplatser. Det
            är en företeelse som ofta är bättre dold men lika kränkande och
            smärtsam som bland barn. Mellan 250 000 och 300 000 personer mobbas
            av arbetskamrater och chefer under ett år i Sverige. 15 000 blir
            så allvarligt mobbade att de känner sig tvungna att lämna sin
            arbetsplats - en arbetsmiljöfråga som också den måste tas på allvar.
          </note>
          <note>
            Vad kan då vi rikspolitiker göra för att minska mobbningen? En
            av våra viktigaste uppgifter är att skapa uppmärksamhet så att
            alla medborgare tar sitt ansvar, så att vi alla i vår vardag tänker
            efter som det finns någon i vår närhet som just nu utsätts för
            kränkande behandling av något slag. För att skapa maximal uppmärksamhet
            föreslår vi skolministern att utse nästa år till ett kampanjår
            mot mobbning, en nationell samling där alla goda krafter samverkar
            mot våld, trakasserier och mobbning. Exempel från Norge visar
            att under en liknande kampanj där sjönk mobbningen i skolorna
            med 50 %.
          </note>
          <note>
            Jag kommer i mitt nästa inlägg att presentera några punkter som
            skulle kunna ingå i en riksomfattande kampanj mot mobbning.
          </note>
          <note>
            (Applåder)
          </note>
          <note type="speaker">
            Anf. 4 BEATRICE ASK (m):
          </note>
          <note>
            Fru talman! Den där debatten handlar om barn som far illa, som
            just den här morgonen har haft ont i magen för att gå till skolan,
            som varit rädda, kanske har blivit retade igen eller t.o.m. slagna.
            Det handlar om barn som får höra glåpord om att de är fula, dumma,
            äckliga, som får vara ensamma på rasterna, utanför, som fasar
            över att byta om inför idrottslektioner, som fasar för att gå
            till skolbussen eller går omvägar till fritis ledsna och förtvivlade.
            De kanske inte vågar berätta hur illa det är för någon vuxen.
            De kanske har försökt men fått veta att "du får stå på dig lite
            grann" eller att "det där är väl inte så mycket att bry sig om".
          </note>
          <note>
            Vi vet att tusentals barn mobbas i skolan. Och de upprörande
            exempel vi får möta i medierna är toppen av ett isberg.
          </note>
          <note>
            Det vi har gjort hittills räcker inte. Barn far illa.
          </note>
          <note>
            Vuxna ser inte, och vuxna agerar inte kraftfullt nog för att
            sätta gränser och lära ut respekten för varje människa. Därför
            räcker det inte med att prata eller att hänvisa till läroplan
            och uttalanden som vi redan har gjort. Det är så uppenbart att
            det inte har varit tillräckligt, att det inte har gett effekter.
          </note>
          <note>
            Konkret arbete för att säkra respekten för varje enskild människa
            i skolan och i samhället är nödvändigt. Respekt betyder ju att
            se tillbaka, bli sedd, som någon sade tidigare. För mig som moderat
            är utgångspunkten för skolans arbete att se varje barn, respektera
            honom eller henne och förankra de värden ett sådant förhållningssätt
            bygger på. Det är inte bara skolans uppgift, tvärtom har vi som
            föräldrar och vuxna ett ännu större ansvar när det gäller de ungas
            fostran. Men i den här debatten är det skolans arbete mot mobbning
            som jag tycker att vi ska sätta i fokus.
          </note>
          <note>
            Skolministern har tidigare meddelat att hon kommer med en proposition
            om elevhälsa till våren. Vad kommer den att innehålla? Det vi
            hittills sett av konkreta insatser från regeringen är att mobbade
            elever ska kunna kräva skolan på ett åtgärdsprogram, och det är
            väl bra. Men den retade och utfrusna ska alltså formellt kunna
            begära att en skola som hittills inte gjort något ska göra det.
            Hur lätt är det? Hur mycket av problemen löses på det viset?
          </note>
          <note>
            För egen del tror jag att det är så här att många i skolan har
            en aningslös inställning till hur människor, inte minst barn,
            fungerar när de alltid betraktas som en grupp, ett kollektiv.
          </note>
          <note>
            Skolverket har i en utredning påpekat att de skolor man granskar
            utgår från att alla liksom är snälla jämt, men tyvärr är det ju
            inte så. Kotterier, grupptryck, gängbildningar och maktkamp inom
            ramen härför uppstår ständigt. Människor kan gadda ihop sig, och
            enskilda hamnar i kläm och blir då syndabockar, slagpåsar eller
            några som man kan reta sig på. Det krävs ledarskap för att motverka,
            förebygga och ta itu med sådana här smått barbariska tendenser,
            och det krävs ett intresse för att se varje individ.
          </note>
          <note>
            I Dagens Nyheter i går handlade en artikel om mobbning bland
            vuxna. I artikeln nämns TCO-
          </note>
          <note>
            juristen Lennart Gustafsson, som har jobbat med de här frågorna
            inom både LO och TCO och konstaterat att orsaken till mobbning
            inte finns hos den drabbade utan i den organisation som mobbar.
          </note>
          <note>
            Mobbning uppstår enligt honom - och jag tror att det ligger mycket
            i det - på arbetsplatser med brist på duktiga och motiverade ledare.
            Med tanke på de rapporter från Skolverket och från andra håll
            som vi har fått om bristande ledarskap i skolan på olika nivåer
            ska man kanske inte vara så förvånad över mobbningens omfattning.
          </note>
          <note>
            Frågan är: Vad ska vi då göra nu? Vi moderater har begärt en
            hearing i riksdagen om forskning, erfarenheter och regelverk inom
            området. Det är viktigt.
          </note>
          <note>
            Det behövs alltid mer av kunskaper och debatt, men detta är ett
            väldigt långsiktigt arbete.
          </note>
          <note>
            Vi har också - och det är viktigt i dag - lagt fram en rapport
            med konkreta förslag som inte kan vänta.
          </note>
          <note>
            För det första: Skolan måste kunna stänga av våldsbenägna elever.
            Det är inte den mobbade som ska flyttas. Vi har i flera år krävt
            att skolministern ska göra en översyn av skolans regler för elevers
            tillrättaförande, som det heter. Skolan måste kunna agera. En
            del går att göra, men det är fortfarande för otydligt.
          </note>
          <note>
            Jag är upprörd över att det ska vara så svårt att få acceptans
            för det här och över att diskussionen ständigt hamnar i problem
            och i vad man ska göra med den stackars mobbaren.
          </note>
          <note>
            Status quo är till skada för alla inblandade, och elever som
            har blivit riktigt genuina mobbare får inte den hjälp de behöver
            genom prat på skolan. Samtidigt utsätter man den svagaste för
            ett långt och evinnerligt lidande.
          </note>
          <note>
            För det andra: Enligt vår mening ska de skolor som fortfarande
            inte har en arbetsplan mot våld och mobbning kunna straffas. Vi
            får hitta på ett system för detta. Vi kan bara inte här i riksdagen
            säga att det nu är en skyldighet för alla skolor att göra si och
            så, utan att någonting händer när man sedan struntar i det. Man
            måste skaffa sig verktyg för att agera och markera att detta inte
            är acceptabelt - Sveriges riksdag har sagt ifrån.
          </note>
          <note>
            Vi tycker också att kommunerna kontinuerligt ska vara skyldiga
            att ta in uppgifter från skolorna om mobbning som förekommer och
            om vad som åtgärdats, så att lokala politiker kan agera. Vi pekar
            på behovet av bättre ledarskapsutbildning för skolledare, lärare
            och personal.
          </note>
          <note>
            Till sist: Jag tycker inte, skolministern, att vi ska prata svävande
            om en proposition någon gång i vår.
          </note>
          <note>
            Smid nu när järnet är varmt! Återkom i januari med ett antal
            konkreta förslag, så att inte fler barn får lida ytterligare en
            termin!
          </note>
          <note>
            (Applåder)
          </note>
          <note type="speaker">
            Anf. 5 LENNART GUSTAVSSON (v):
          </note>
          <note>
            Fru talman! Låt mig först och främst säga klart och tydligt:
            Mobbning får aldrig accepteras, inte i någon form! I grunden handlar
            frågan för oss från
          </note>
          <note>
            Vänsterpartiet om allas lika värde, respekten för varandra och
            individens integritet, kort sagt medmänsklighet. Vuxenvärlden
            har här ett stort gemensamt ansvar.
          </note>
          <note>
            En medmänsklig skola måste alltid och aktivt stå upp för vissa
            värden. Den kan inte strunta i att ha åsikter. Därför är det viktigt
            att skolan tar upp frågor om demokrati, alla människors lika värde,
            skyldigheter och rättigheter. Arbetet med den s.k. värdegrunden
            handlar bl.a. om detta. Men att undervisa om värdegrund, etik
            och moral är inte nog. Värdegrunden måste finnas med hela tiden
            i hela förskolans och skolans arbete. Värderingar och respekt
            för varandra får aldrig bli någonting som man bara pratar om vid
            vissa tillfällen - det måste bli en del i vardagen.
          </note>
          <note>
            Det är det sätt som vi är med varandra på som människor, små
            eller stora, som betyder mest. Det är inte vad vi säger utan vad
            vi gör som räknas. Ledning och personal måste ta ansvar för hur
            samvaro, relationer och attityder formas genom att visa respekt
            för barn och unga och kräva respekt och ansvar tillbaka.
          </note>
          <note>
            Detta gäller i lekrummet, i dockvrån, i klassrummet, i korridoren,
            ute på lekplatsen, på skolgården, i köket och i matbespisningen.
            Det finns ingen plats där barn och unga är fredlösa och där de
            demokratiska spelreglerna inte gäller.
          </note>
          <note>
            Man kan aldrig välja bort förskolans eller skolans demokratiska
            uppdrag. Man kan aldrig säga att det just här inte hör hemma.
            Man kan aldrig säga att vi diskuterar demokrati mellan kl. 10
            och halv 11. Demokratin och diskussionen måste alltid finnas med.
          </note>
          <note>
            Det är i handling eller genom att vi inte handlar som våra värderingar
            på gott och ont visar sig. Om skolans ledning, personal och föräldrar
            inte agerar, inte tar ställning, inte vågar, skapas naturligtvis
            dåliga miljöer. En del skolor förbjuder svordomar och kränkande
            uttryck samtidigt som många flickor ute på skolgårdarna trakasseras
            verbalt och fysiskt utan att någon vuxen ingriper. På alltför
            många skolor sker sexuella trakasserier mellan elever ganska öppet
            och är ett så pass accepterat beteende att det ofta inte bemöts.
          </note>
          <note>
            Redan i förskolan vet barnen vilket finger som är
          </note>
          <note>
            "fuck-you-fingret". I skolor där relationerna inte fungerar vare
            sig mellan elever, mellan elever och vuxna eller mellan vuxna
            blir mobbning och andra kränkande handlingar en del av skolans
            vardag. Man bör säga: en onaturlig del. Barnen och de unga känner
            sig här skyddslösa och utsatta. Det finns inga små eller stora
            människor som de helt vågar lita på.
          </note>
          <note>
            Fru talman! Vad kan, bör och ska vi göra i vårt perspektiv -
            det nationella? Det gäller kanske först att genomföra det som
            vi redan har beslutat om. Låt mig ge några exempel som visar vad
            vi från Vänsterpartiet tycker är viktigt.
          </note>
          <note>
            För det första handlar det om skollagen, där det bl.a. står att
            alla som verkar i skolan aktivt ska motverka alla former av kränkande
            behandling såsom mobbning och rasistiska beteenden. Uppfylls lagen
            i dag? Jag tror att det fortfarande finns stora brister på den
            här punkten. Lagen finns - använd den!
          </note>
          <note>
            För det andra handlar det om arbetsmiljölagen.
          </note>
          <note>
            Skolan är kanske vår största arbetsplats. I arbetsmiljölagen
            står det bl.a. att elevskyddsombud ska finnas fr.o.m. årskurs
            7. Eleverna måste naturligtvis själva göras aktiva i arbetet mot
            mobbning, och här kan elevskyddsombud vara ett viktigt inslag.
            Lagen finns
          </note>
          <note>
            - använd den!
          </note>
          <note>
            För det tredje handlar det om målen i läroplanerna. I förskolans
            läroplan står det bl.a.: "Omsorg om och hänsyn till andra människor,
            liksom rättvisa och jämställdhet samt egna och andras rättigheter
            ska lyftas fram och synliggöras i verksamheten."
          </note>
          <note>
            I grundskolans och gymnasiets läroplaner hittar vi skrivningar
            om att "ingen i skolan skall utsättas för mobbning. Tendenser
            till trakasserier skall aktivt bekämpas. Främlingsfientlighet
            och intolerans måste bemötas med kunskap, öppen diskussion och
            aktiva insatser." Men det är helt klart att dessa mål för skolans
            arbete ofta tonas ned till förmån för de konkreta kunskapsmålen.
            Det tycks finnas en viktig del i läroplanen som handlar om ämneskunskaper
            och en mindre viktig del som handlar om värderingar, demokrati
            och delaktighet. Men att lära sig, få kunskap i en skola där miljön
            är hård och tuff är inte lätt. Rädda elever och elever som mobbar
            lär sig inte mycket.
          </note>
          <note>
            Läroplanerna finns - använd dem!
          </note>
          <note>
            För det fjärde handlar det också om läroplanernas bestämmelser
            om elevinflytande. Det handlar om skoldemokrati i praktiken -
            inte bara om fina ord och om att man ska lära sig hur det går
            till i samhället utan också om hur man kan styra, ta ansvar för
            och påverka sin egen vardag i skolan. Det finns tydliga bestämmelser
            om elevers rätt till inflytande - använd dem!
          </note>
          <note>
            Det finns i lagar och läroplaner ett gott stöd för elever, lärare
            och rektorer att agera kraftfullt för en skola utan mobbning och
            trakasserier, men självklart finns det mycket mer som behöver
            göras. Från Vänsterpartiet har vi flera förslag som tillsammans
            kraftigt skulle bidra till att situationen förbättrades. Jag återkommer
            till en del av dem i mitt nästa anförande.
          </note>
          <note>
            Avslutningsvis skulle jag till initiativtagarna till den här
            debatten, kristdemokraterna, vilja ställa en kort fråga utifrån
            förskolans läroplans betydelse i värdegrundsarbetet: Varför avvisar
            kristdemokraterna den allmänna förskolan, och varför ska barn
            till arbetslösa inte ha samma rätt som andra barn till förskola?
          </note>
          <note type="speaker">
            Anf. 6 SOFIA JONSSON (c):
          </note>
          <note>
            Fru talman! Samhällets storhet och styrka mäts inte genom högtravande
            och högtidliga deklarationer utan genom hur orden omsätts i verkligheten.
            Det är först när alla omfattas av framtidstro som de fina orden
            visar något runtomkring oss. Det handlar om ifall Sverige ska
            vara ett samhälle som pratar om värdighet eller ett samhälle som
            behandlar människor med värdighet.
          </note>
          <note>
            Fru talman! För mig är svaret enkelt. Det handlar om att var
            och en ska ha rätt att välja sin väg i livet, sitt sätt att tänka
            och vara - helt enkelt att jag ska kunna få vara mig själv.
          </note>
          <note>
            Debattens vågor har gått höga i höst. Flera avskyvärda fall av
            mobbning har fått oss att ställa många frågor. Varför har ingen
            sett någonting? Varför har vi över huvud taget inte gjort någonting?
            På vilken annan arbetsplats än skolan kan man bli hämtad med ambulans
            på grund av kamraternas våld, utan att högsta ledningen ens har
            tagit notis om vad som har skett? Hur kan det gå så långt att
            en elev måste föra sin sak ända till domstol för att strida för
            sin egen naturliga rätt?
          </note>
          <note>
            Vår tystnad kan bero på att mobbning är svårt och känsligt. Det
            förknippas ofta med skam, skuldkänslor och ibland t.o.m. med nonchalans.
            Det är nu hög tid att bryta tystnaden och nonchalansen.
          </note>
          <note>
            Det verkar som om vad som helst kan utlösa mobbning: omoderna
            kläder, fel hudfärg eller fel typ av intressen. Poängen är att
            det inte är den som drabbas som är avvikande, utan de som mobbar.
            Det är där vi måste sätta in kraften. Vi vuxna måste lyssna, ha
            ögonen öppna och säga till när vi ser att någonting är fel.
          </note>
          <note>
            Det är viktigt att slå fast att det aldrig är den som mobbas
            som har skulden, utan det är den som mobbar. Vi vuxna måste ta
            vårt ansvar.
          </note>
          <note>
            Fru talman! Att varje barn lär sig denna rätt till livet och
            att möjligheterna finns om de själva vill, är väl det största
            ansvar som föräldrarna har. Skolans viktigaste uppgift är att
            ge eleverna lusten att lära.
          </note>
          <note>
            Men skolan har också att vara bärare av moraliska värden som
            tolerans, respekt för varandra och insikten om vars och ens personliga
            ansvar. Det är inte något som barnen i första hand lär sig i en
            instängd lektionssal. Det lär vi oss genom ett samspel, genom
            att vara tillsammans, genom att se att vuxna behandlar vuxna väl
            och att de behandlar barn och ungdomar väl.
          </note>
          <note>
            Men den respekten verkar inte vara särskilt hög.
          </note>
          <note>
            Vi vet att många barn varje dag går till skolan med ont i magen,
            att många barn varje dag väljer att sitta inne under rasten för
            att de är rädda att gå ut för att något otäckt ska hända dem.
            Frågan är återigen vad vi ska göra åt det.
          </note>
          <note>
            För det första behövs ett tydligt ledarskap på alla plan. Vi
            får aldrig någonsin acceptera kränkningar av något slag, oavsett
            om det handlar om mobbning, rasism eller något annat. För det
            andra måste vi införa tydliga lagar och regler. Det ska finnas
            färdiga handlingsplaner på skolan, så att man direkt vet vilka
            insatser som ska sättas in om någonting händer. Lärare rapporterar
            händelser till både skolledning och föräldrar. Vi ska ge skolledare
            förtroende och befogenheter att hantera situationen. Vi ska ge
            dem verktygen, men vi ska också hålla dem ansvariga.
          </note>
          <note>
            Visst är det bra att vi sätter in en nationell kampanj för att
            stärka diskussioner och det fortsatta arbetet. Det räcker inte
            med enstaka temadagar i skolan.
          </note>
          <note>
            Debatten och diskussionen måste föras hela tiden, varje dag i
            varje klassrum.
          </note>
          <note>
            Fru talman! Egentligen har inga av de lagar och regler vi bestämmer
            här någon betydelse om det inte finns ett stort engagemang lokalt
            - om inte de vuxna i skolan håller ögonen öppna, om inte barnen
            i skolan känner förtroende för de vuxna på skolan. Ingenting av
            det vi säger och beslutar har någon som helst betydelse om inte
            engagemanget och ansvaret lokalt är stort.
          </note>
          <note>
            Även om viljan är god måste vi inse att vi måste stärka den lokala
            makten. Vi måste kunna ge dem som har ledarskapet förutsättningarna
            att styra lokalt.
          </note>
          <note>
            Fru talman! Det är dags att bryta likhetsideologin, att bygga
            en förskola och skola som ger utrymme för alla barn, en barn-
            och elevanpassad skola där eleven och inte systemet sätts i centrum.
            Eleven måste få den tid, trygghet och hjälp den behöver för att
            få en god självkänsla och klara kunskapsmålen. Det måste finnas
            tillräckligt med pedagoger och vuxna i skolan som eleven känner
            respekt för och tilltro till. Det måste finnas vuxna som ser och
            som är närvarande.
          </note>
          <note>
            Det måste finnas en fysiskt och framför allt psykiskt god arbetsmiljö.
            En sådan skola ska vi bygga. Den ska vi bygga härifrån. Allt annat
            vore ett svek mot barn och elever. Det är vår skyldighet och barnens
            och elevernas rättighet.
          </note>
          <note>
            (Applåder)
          </note>
          <note type="speaker">
            Anf. 7 LARS LEIJONBORG (fp):
          </note>
          <note>
            Fru talman! För ett par veckor sedan tog några större grabbar
            en 10-åring i fötterna och hängde ut honom från femte våningen
            genom fönstret på en skola i Stockholm. I dag skriver hans mamma
            i Expressen och vädjar till politikerna att lägga om skolpolitiken.
            Hon skriver så här:
          </note>
          <note>
            "Om det får fortsätta så här har vi snart inga lärare som orkar
            stanna kvar och vad händer då? Antagligen blir 'uthängning' lika
            vanligt som 'toadyk' och att kalla fröken för 'jävla hora'. Vi
            måste sätta gränser för vad som är tillåtet i skolan. Svik inte
            dem som är svagast. Återinför obs-klasser och avstängning!"
          </note>
          <note>
            Jag tycker vi ska säga ja till den mamman. Det finns en flathet
            i vuxenvärldens reaktioner inför det som sker.
          </note>
          <note>
            En mobbad flicka i Umeå har hämtats med ambulans fem gånger.
            En ansvarig talar om olyckshändelser.
          </note>
          <note>
            Tidigare i höst utsattes en 12-årig handikappad pojke i Höganäs
            för ett sexuellt övergrepp av några
          </note>
          <note>
            15-åringar. En lokal skolpolitiker talar om överdrivna reaktioner
            och säger: Det är förstås ingenting vi sanktionerar. Jag upprepar
            de orden: Det är förstås ingenting vi sanktionerar. Han fortsätter:
            Men jag anar en vuxenångest i reaktionerna.
          </note>
          <note>
            I båda fallen liksom i det första jag citerade ur
          </note>
          <note>
            Expressen går plågoandarna kvar i skolan, men offren känner sig
            tvingade att stanna hemma. Det är tyvärr vanligt. Det är ett mönster
            att offren först drabbas av mobbning och sedan av systemets oförmåga
            att hantera situationen.
          </note>
          <note>
            Jag och en medarbetare har gått igenom de 183
          </note>
          <note>
            inspektionsrapporter från Skolverket om kränkande behandling
            som har kommit hittills i år. De ligger i min bänk. I hälften
            av fallen konstaterar verket att mobbningsoffren fått för lite
            undervisning eller för lite stöd på annat sätt. De blir alltså
            dubbla offer.
          </note>
          <note>
            Skolan måste visa större beslutsamhet. Ingen flicka ska behöva
            bli kallad hora. Ingen invandrare ska kallas svartskalle. Ingen
            handikappad ska bli retad. Våld och sexuella trakasserier ska
            inte accepteras. De lärare och rektorer som bestämmer sig för
            att sätta upp gränser och verkligen hävda dem ska känna att de
            har stöd från det politiska systemet. Det känner de inte i dag.
            Var jag kommer i skolans värld möter jag reaktionen att befogenheterna
            och uppbackningen från det omgivande samhället, bl.a. skolpolitikerna,
            är otillräckliga.
          </note>
          <note>
            Det kommer ständigt nya exempel. Jag tar ett som kom förra veckan,
            då Dagens Nyheter över sju spalter, eller t.o.m. åtta, hade rubriken:
            Tillåtet flytta mobbare till en annan skola. Det var ett citat
            av skolministern, och Skolverkets chefsjurist höll med. Man kunde
            av ordningsskäl flytta en mobbare.
          </note>
          <note>
            Men tydligen blev skolministern jättenervös av detta. Dagen efter
            skickade hon ut ett pressmeddelande. Där framgår det att det visserligen
            kan ske i undantagsfall, men bara om det är bättre för mobbaren.
          </note>
          <note>
            Det kan bara ske om det finns resurser för stöd till mobbaren
            i någon annan skola.
          </note>
          <note>
            Jag tycker att det på något sätt är typiskt. Det finns tydligen
            inte det engagemang som krävs för att ge skolan den uppbackning
            och de befogenheter som behövs för att kunna ta itu med de allra
            allvarligaste fallen.
          </note>
          <note>
            Jag håller med om det som har sagts här. Det är klart att det
            är ett oerhört misslyckande att behöva flytta en elev. Men det
            uppkommer situationer där mobbningsgäng hamnar i så destruktiva
            beteenden att det inte finns någon annan kortsiktig lösning.
          </note>
          <note>
            Självklart ska också de eleverna få stöd. Vi ska naturligtvis
            inte ge upp om någon. Det är just där som obsklasser och speciallärare
            kommer in. Det har ju avskaffats i stor utsträckning, inte i första
            hand av ekonomiska skäl utan av ideologiska skäl.
          </note>
          <note>
            Jag tycker att det är fullkomligt fel. Vi måste erkänna att det
            finns elever som behöver ett särskilt stöd, och vi måste se till
            att sådana resurser finns framme.
          </note>
          <note>
            Det har som sagt varit många beklämmande reaktioner på senare
            tid. En av dem står Skolverkets ledning för. I en mycket egendomlig
            analys hävdar man att det har blivit för mycket kunskaper, prov
            och betyg i skolan, och det är vad som har skapat de här problemen.
          </note>
          <note>
            Jag tror precis tvärtom. Många upplever skolan som meningslös.
            Den frustrationen går ut över kamrater. En skola som ska lyckas
            bekämpa mobbning måste bli en skola som får vara skola och har
            ett tydligt uppdrag. Det är en kunskapsskola.
          </note>
          <note>
            (Applåder)
          </note>
          <note>
            Anf. 8 LOTTA NILSSON-
          </note>
          <note type="speaker">
            HEDSTRÖM (mp):
          </note>
          <note>
            Fru talman! Som väntat hör vi här att alla folkvalda tar det
            växande problemet på allvar. Vi inser alla att det handlar om
            folkhälsa. Självmord är t.ex. den vanligaste dödsorsaken bland
            unga.
          </note>
          <note>
            Vi inser nog också att det i förlängningen handlar om kriminalitet
            och rasism, terrorism och t.o.m. demokratins möjligheter. Det
            handlar också om maktmissbruk och rädsla för att ta ett äkta ledarskap.
            Jag är glad att flera har påpekat det.
          </note>
          <note>
            Jag menar att det i princip finns två angreppssätt på mobbningsproblematiken.
            Det ena handlar om regler, åtgärder och att sätta tydliga gränser
            för ett acceptabelt beteende. Det andra handlar om en djupare
            förståelse för de bakomliggande mekanismerna så att vi effektivare
            kan förebygga och se till att mobbning inte uppstår. Det är svårare,
            men kanske viktigare.
          </note>
          <note>
            På mina åtta minuter ska jag kort ange de åtgärder som vi i Miljöpartiet
            anser vara de effektivaste. Men jag kan heller inte avhålla mig
            från att belysa vad jag anser vara mobbningens djupare mekanismer.
            Jag börjar med det.
          </note>
          <note>
            Det förebyggande arbetet är viktigast. Det ska bygga på kunskaper,
            medvetenhet och värderingar hos barn och hos vuxna och ha en mycket
            tidig start.
          </note>
          <note>
            Mycket beror på att vuxna inte ser, inte vill se eller inte har
            förutsättningar att se.
          </note>
          <note>
            Vuxna själva mobbar medvetet eller omedvetet andra vuxna, utövar
            medveten eller omedveten makt eller t.o.m. mobbar elever. Kanske
            blev de mobbade själva, har förträngt hur ont det gjorde och inte
            längre orkar se eller ta in det, eller så övertolkar de ursinnigt,
            slår snett och fortsätter sin personliga vendetta mot sin egen
            förlängda barndoms oförrätter.
          </note>
          <note>
            Fru talman! Om något av det är fallet på en skola kan man aldrig
            i grunden komma till rätta med problemen. Vuxna måste möta elever
            och barn i daglig aktiv dialog om värderingar, i rollspel och
            med ett verkligt elevdeltagande där man upprättar både elevvårdsplaner
            och antimobbningsplaner. Men de måste utgå från en riktig analys.
            Man måste ha kunskap om de djupa mekanismerna och ett ganska sakligt
            förhållningssätt.
          </note>
          <note>
            Mobbningsbeteendet ska, kan och får inte accepteras. Det har
            vi alla intygat nu. Men konflikter mellan barn förekommer alltid
            och kommer att fortsätta att finnas. Det är ett faktum som man
            ska utnyttja för att lära barn att tackla olikheter och olika
            behov. Att lära sig aktiv konflikthantering från en tidig ålder
            är ett oerhört viktigt inslag i förskola och skola.
          </note>
          <note>
            Vad är det då för dunkla och djupa krafter som sätts i rörelse
            inför mötet med en kamrat som uppfattas som svag eller utanför?
            Jo, i psykoanalysen finns ett mycket användbart begrepp som heter
            projicering.
          </note>
          <note>
            Det innebär i korthet att det som får mig att reagera starkt
            negativt på en person i omgivningen är egentligen ett uttryck
            för någonting som jag inte är medveten om hos mig själv. Retar
            jag mig t.ex. övermåttan på någon som är snål bör jag ställa mig
            frågan: Vad är det med snålhet hos mig själv som stör mig så?
          </note>
          <note>
            Det jag helt enkelt inte klarar av att ta itu med i mitt eget
            psyke lägger jag således ut på omgivningen.
          </note>
          <note>
            Så gör barn i stor utsträckning, och så gör också vuxna. I fallet
            mobbning handlar det om en stor omedveten rädsla för att bli utanför
            och för att vara svag.
          </note>
          <note>
            Jag som mobbare måste försöka se till att aldrig bli den svagaste
            och den utsatta. Det är vad jag är mest rädd för. Då försöker
            jag att hitta någon eller några som jag tilldelar den rollen.
          </note>
          <note>
            Min personliga tro är att mobbande barn också i viss bemärkelse
            lider, men kanske inte i själva situationen. De har uppenbarligen
            inte kommit på att vitsen med andra barn är att man ska ha kul
            med dem och samspela, att det helt enkelt är roligare att leka
            än att plåga. De barnen behöver ett tydligt vuxet ledarskap. De
            behöver regler, normer och tydliga korrektioner och en hjälp till
            insikt och växande. Både mobbare och offer behöver stöd att få
            ett äkta självförtroende.
          </note>
          <note>
            Det resonemanget kan man inte föra på ett teoretiskt plan med
            yngre barn. Men man kan spela rollspel och göra kloka övningar
            så att upplevelsen av lidandet kommer in under huden. Med äldre
            barn och ungdomar ska man prata och resonera. Man ska bemöta,
            bemöta och bemöta.
          </note>
          <note>
            Alla stegen i processen måste också tillgodoses.
          </note>
          <note>
            Det gäller det förebyggande arbetet och att hitta användbara
            definitioner och begrepp. Det finns många gråzoner. Det gäller
            att veta hur upptäckt går till och att vidta åtgärder på både
            kort och lång sikt. Inte minst viktig är uppföljningen. Har det
            fungerat?
          </note>
          <note>
            Måste vi börja om?
          </note>
          <note>
            Jag kommer i mitt nästa inlägg att återkomma med en lista med
            mycket konkreta åtgärder. Miljöpartiet har återkommande varje
            år sedan år 1994
          </note>
          <note>
            motionerat om detta. År 1995 krävde vi som första parti en lagstiftning.
            Vi välkomnar den här debatten.
          </note>
          <note>
            Vi tar den som intäkt för att riksdagen kommer att ta itu med
            lagstiftning och gärna kampanj.
          </note>
          <note>
            (Applåder)
          </note>
          <note>
            Anf. 9 Statsrådet INGEGERD WÄRNERS-
          </note>
          <note>
            SON (s):
          </note>
          <note>
            Fru talman! Det är bra att alla partier som deltar i den här
            debatten återigen har markerat riksdagens ställningstagande. Ändå
            vet vi att de beslut som riksdagen fattar många gånger har effekt.
            Jag tror att den här debatten i sig är en markering som kommer
            att påskynda processen att alla som har med barn och ungdomar
            att göra kommer att fullfölja det som var riksdagens beslut.
          </note>
          <note>
            Knappt ett år efter att vi fick beslutet om att t.ex.
          </note>
          <note>
            rektor är ansvarig för att det ska finnas en mobbningsplan på
            skolorna bad jag Skolverket att göra en granskning för att se
            om det fungerar i verkligheten.
          </note>
          <note>
            Blev det som riksdagen hade tänkt sig? Det är ganska ovanligt
            att man tar det steget bara ett år efter det att ett beslut är
            fattat, men jag gjorde det därför att jag visste att det förekommer
            mobbning ute på våra skolor. Jag gjorde det på grund av de brev
            som jag hade fått och mina egna erfarenheter innan dess att jag
            blev skolminister.
          </note>
          <note>
            Nu ser vi att det inte fungerar överallt. Vi vet också att lagstiftningen
            i skollagen med portalparagrafen att alla ska bry sig och att
            alla ska ingripa när man ser en kränkande behandling inte fungerar.
            Vad ska vi göra då? Ska vi lägga på nya lagar? Eller ska vi se
            till att dessa två oerhört viktiga beslut som riksdagen har fattat
            verkligen ska bli genomförda? Jag tycker att det är där vi måste
            börja. Vi har dem. Det är rejäla, bra förslag som vi ska leva
            upp till.
          </note>
          <note>
            Men då måste vi se till att ge medlen för dem som är ute i verksamheten
            att kunna genomföra detta. Det är min övertygelse att kompetensutveckling
            är oerhört viktig här. Det handlar nämligen om människors attityder,
            inställningar och fördomar. Det är därför som vi ser till att
            år efter år ge medel och pengar för att skolledarna ska få en
            ständig kompetensutveckling när det gäller vad värdegrunden egentligen
            står för och hur de ska arbeta på sina skolor.
          </note>
          <note>
            En mobbningsplan ska inte tas fram mellan en rektor och kanske
            två tre andra individer. Där ska hela skolan vara engagerad, från
            elever och föräldrar till all personal, så att alla har kännedom
            om vad som står i mobbningsplanen. Det finns ingen annan tolkning.
            Det måste vara på det här sättet.
          </note>
          <note>
            Åtgärdsprogrammet är inte bara ett slag i luften, vill jag säga
            till Beatrice Ask. Vad är det som sägs i breven från de elever
            som vittnar om vad som sker nu? Jo, jag talade om för de vuxna
            att jag mådde dåligt, säger de. Jag talade om att jag blev mobbad.
          </note>
          <note>
            Men de brydde sig inte.
          </note>
          <note>
            Men nu har man fått rättigheten att gå till sin rektor när man
            känner detta. Rektor är då skyldig att se till att det blir ett
            åtgärdsprogram. Man har alltså fått en rättslig grund för att
            kunna häva detta och säga:
          </note>
          <note>
            Jag mår dåligt. Det är efterlängtat. Många har talat om det här.
            Äntligen har vi fått någonting! säger man.
          </note>
          <note>
            Man kan få ett papper och ett dokument på att man har möjligheten
            till detta. I ett rättsperspektiv ser jag det som oerhört viktigt.
          </note>
          <note>
            Skollagskommittén ska i sin utredning fortsätta se över elevens
            rättssäkerhet. Den har speciella direktiv att följa upp detta
            med mobbningen. Den kommer att komma tillbaka med detta, och säga
            att vi inom den lag vi har ska kunna göra skärpningar. Arbetet
            pågår alltså. Det tycker jag är viktigt att säga till alla dem
            som lyssnar på vår debatt. Från 1998 och framåt har det inte stått
            stilla. Det sker ständigt nya åtgärder och nya förslag, men med
            samma grund: Den enskilde ska känna sig bra och må bra i skolan,
            och inte vara utlämnad.
          </note>
          <note type="speaker">
            Anf. 10 ERLING WÄLIVAARA (kd):
          </note>
          <note>
            Fru talman! Vi kristdemokrater brukar gång efter annan betona
            vikten av värdegrunden - vikten av att vi i vårt samhälle har
            värderingar som förmedlas och delas av alla samhällsmedborgare.
            Det handlar om grundläggande uppfattningar om människans lika
            värde, om respekt för alla människor och om människans unika egenskaper.
            Mobbning är ett av de tydligaste exemplen på hur värdegrunden
            fördunklats och respekten för individen blivit åsidosatt.
          </note>
          <note>
            Vad vi också har kunnat se under senare tid är att våldet blivit
            allt grövre bland eleverna. Att man inte sparkar på någon som
            redan ligger är inte längre en självklarhet. Vi anser att vi behöver
            mer kunskap om hur våldsskildringar på film och i dataspel påverkar
            barn och ungdomar. Därför borde Våldsskildringsrådets verksamhet
            ses över och mer kunskap spridas om medievåldets effekter.
          </note>
          <note>
            Vid frågestunden för två veckor sedan inbjöd skolministern mig
            att komma med förslag på punkter inför en kampanj mot mobbning.
            Jag vill här presentera några punkter som en kampanj bör innehålla
            enligt kristdemokraternas mening.
          </note>
          <note>
            Först och främst måste alla delar i samhället aktiveras i en
            nationell kampanj mot mobbning; föräldrarna, idrottsrörelsen,
            frivilligorganisationerna samt lärar- och elevorganisationerna.
          </note>
          <note>
            Vi anser att åtgärder behöver sättas in på minst tre nivåer.
          </note>
          <note>
            De behövs på nationell nivå, vilket innebär att en tydlig värdegrund
            måste framgå i alla dokument. Det måste också finnas en tydlig
            lagstiftning om handlingsplaner och rektors ansvar. Informationsmaterial
            om mobbning inkluderande video, trycksaker och skönlitteratur
            behövs. Mediernas roll och ansvar bör diskuteras, liksom åtgärder
            mot underhållningsvåldet.
          </note>
          <note>
            På kommunal nivå anser vi att det behövs fler vuxna i skolan.
            Det måste bli ett skärpt tillsynsansvar
          </note>
          <note>
            - även på raster. En positiv skolmiljö behövs, liksom aktivt
            integrations- och jämställdhetsarbete i skolan.
          </note>
          <note>
            På skolnivå - i förskola, grundskola och gymnasieskola - behöver
            vi synliggöra mobbningen genom en förbättrad kommunikation. Återkommande
            etiska samtal på alla områden behövs. Ett stärkt kamratstöd och
            förbättrad kommunikation med föräldrar är också viktigt.
          </note>
          <note>
            Jag har en fråga till skolministern. Har några kontakter tagits
            med övriga EU-länder om gemensamma aktioner mot medievåldet? Finns
            det någon möjlighet för statsrådet till informella kontakter i
            den frågan under Sveriges ordförandeskap i EU?
          </note>
          <note>
            Till slut vill jag säga till Lennart Gustavsson att vi inte avvisar
            allmän förskola. Men till skillnad från vänstern vill vi låta
            kommunerna bestämma. Vi vill inte ha några statliga pekpinnar.
            Men detta kanske bara visar på skillnaderna i våra ideologier.
          </note>
          <note type="speaker">
            Anf. 11 BEATRICE ASK (m):
          </note>
          <note>
            Fru talman! Jag är lite beklämd eller förvånad -
          </note>
          <note>
            eller vad jag ska säga. Det är nämligen alldeles uppenbart att
            regeringen och alla andra - eller väldigt många i alla fall -
            tycker att allting är gjort. Ambulansen har gått i skytteltrafik
            där uppe i Umeå, och det finns många andra fall också. Jag tycker
            att det är uppenbart att mer måste göras. Vi har inte fått något
            besked om vad som kommer i den där propositionen.
          </note>
          <note>
            Kommer det några konkreta förslag? Varför kan man inte tänka
            sig att lägga fram ett antal konkreta åtgärder redan i vår?
          </note>
          <note>
            Jag tycker att det som måste vara kärnan i diskussionen om vad
            vi ska göra är att ta tag i ledarskapet -
          </note>
          <note>
            vuxnas ansvar att fostra dem som är unga. Det står inte i konflikt
            med skolans undervisande uppgifter, som några från vänsterkanten
            har hävdat. Tvärtom är det en nödvändighet för skolan att arbeta
            med båda två. Det är elementärt och grundläggande att om man inte
            känner sig trygg och om det inte är ordning och reda så kan man
            inte lära sig någonting. Men man behöver ju inte lägga ned undervisningen
            för att tala om för barn vad som är rätt och fel.
          </note>
          <note>
            Jag tror att det är dags för lärare och andra att ta på sig ledartröjan
            i stället för att stå tillbaka som handledare. Man måste ta på
            sig ledartröjan och i handling och ord i arbetet visa vad som
            är rätt och fel.
          </note>
          <note>
            Jag tycker att skolministern kunde göra som andra ministrar när
            det har inträffat en katastrof, nämligen att åka ut och visa sitt
            deltagande och sätta sig in i problematiken. Det är väl inte bara
            när det regnar i
          </note>
          <note>
            Arvika som regeringen kan agera. Det är katastrof när barn får
            drabbas år ut och år in!
          </note>
          <note>
            Jag är inte emot att man ska kunna begära ett åtgärdsprogram.
            Vad jag pekade på i min inledning var detta att det återigen är
            den svage som ska vara stark.
          </note>
          <note>
            Det är komplicerat och svårt. Jag tycker inte att det här räcker.
            Man måste göra fler saker - många konkreta saker behöver göras.
          </note>
          <note>
            Självfallet måste den som mobbar kunna flyttas från skolan. Vi
            får väl återinföra obsklasserna - jag håller med Lars Leijonborg
            om det. Det är inte fel.
          </note>
          <note>
            Men det är fel att göra som man gör i dag och låta den som mobbar
            sitta kvar i skolan medan allting är status quo. Det drabbar nämligen
            alla, och ytterst den som är svagast. Det kan väl den här riksdagen
            ändå inte tycka är rätt.
          </note>
          <note type="speaker">
            Anf. 12 LENNART GUSTAVSSON (v):
          </note>
          <note>
            Fru talman! Alla rapporter om olika övergrepp inom skolan är
            alarmerande. Men vi får för den skull inte förledas att tro på
            enkla, snabba lösningar och enbart tala om hårdare tag. Anteckningar
            om frånvaro i betygen, kollektiva bestraffningar, att bara flytta
            på bråkiga elever, metalldetektorer och kanske Securitas i skolkorridorer
            är inga lösningar.
          </note>
          <note>
            Jag skulle i stället vilja ta den här sista minuten i anspråk
            för att lyfta fram några förslag som jag tror är viktiga.
          </note>
          <note>
            Det krävs mer personal. Överenskommelsen om skolmiljarden är
            bra. Västerpartiet kommer att fortsätta arbetet för mer pengar
            till kommunerna. En personalgrupp som drabbats hårt av 90-talets
            nedskärningar är ju elevvårdspersonalen. Det borde vara dags att
            införa ett tydligt minimikrav i skollagen när det gäller tillgång
            på elevvårdspersonal.
          </note>
          <note>
            Handlingsplaner mot mobbning har nämnts. Det är självklarheter.
            För att de ska kunna fungera och inte bli hyllvärmare på skolexpeditionen
            skulle man kunna förbinda sig att varje år engagera hela personalen
            och eleverna i en utvärdering av hur man uppfyllt planen. Då kan
            den kanske bli ett bra verktyg för att lyfta fram mobbningsfrågorna
            i det dagliga arbetet.
          </note>
          <note>
            Till sist måste vi våga ifrågasätta betygsskolan.
          </note>
          <note>
            Betygshetsen påverkar helt klart arbetsmiljön väldigt negativt
            med konkurrens och stress i stället för samarbete och tid för
            samtal. En skola där betygen inte tillåts styra skulle på ett
            helt annat sätt kunna öppna för samarbete och en helhetssyn på
            människan - en helhetssyn på våra elever.
          </note>
          <note type="speaker">
            Anf. 13 SOFIA JONSSON (c):
          </note>
          <note>
            Fru talman! Det är dags att bryta likhetsideologin och införa
            rätten att få vara olik. Om vi är överens om det har vi kommit
            ganska långt i det första steget. Nu handlar det bara om hur vi
            agerar och vilken rätt och vilka möjligheter vi ger dem ute på
            arbetsplatser och skolor, och framför allt vilket ansvar vi lägger
            på dem.
          </note>
          <note>
            Jag tycker också att det är viktigt att komma ihåg i den här
            debatten att det inte bara handlar om mobbning på skolor. Det
            handlar lika mycket om arbetsplatser där mobbningen är precis
            lika vanlig även om den sker på ett annat sätt.
          </note>
          <note>
            I går besökte jag en skola utanför Lindesberg i
          </note>
          <note>
            Örebro län. Vi pratade i klassrummet om mobbning och vad man
            ska göra åt det. Det var 11-12-åringar.
          </note>
          <note>
            Då var det en 12-årig kille som sade till mig att han tyckte
            att det är alldeles självklart att det viktigaste är att man diskuterar
            i skolan. Lärarna och alla vuxna i skolan måste ta sig an detta
            och diskutera med eleverna. Man måste kunna känna ett förtroende
            för alla vuxna som finns i skolan. Man ska hjälpa och stötta varandra.
          </note>
          <note>
            Jag är helt övertygad om att den här killen har rätt.
          </note>
          <note>
            Det finns ju inga generella lösningar som vi kan sitta och klubba
            igenom här i riksdagen. Varje problem och varje individ kräver
            ju sina egna specifika lösningar och sin specifika uppbackning.
          </note>
          <note>
            Jag tycker också att vi ska vara överens om och kunna visa att
            det krävs ett starkare och tydligare lokalt ledarskap. Vi ska
            också kunna ge dem den makten och de möjligheterna lokalt. Man
            ska kunna kräva att det inte finns några som helst typer av mobbning,
            varken på arbetsplatser eller i skolorna.
          </note>
          <note>
            Som sagt. Det är dags att bryta likhetsideologin och införa rätten
            för människor att vara just människor.
          </note>
          <note>
            (Applåder)
          </note>
          <note type="speaker">
            Anf. 14 LARS LEIJONBORG (fp):
          </note>
          <note>
            Fru talman! TV har flera gånger rapporterat om svåra mobbningsfall.
            Då sitter man hemma och längtar efter någon lokal skolpolitiker
            som ska komma i rutan och säga ifrån, och så dyker det upp någon
            och säger: Vi har en plan. Det låter ungefär som om det var Jönssonligan.
            Det har varit lite så här också. Ordet mobbningsplan har nämnts
            väldigt många gånger.
          </note>
          <note>
            Vi är också för planer mot mobbning, men det räcker inte med
            planer. Det krävs beslutsamhet.
          </note>
          <note>
            Ingegerd Wärnersson säger att vi inte behöver nya lagar. Det
            håller jag ofta med om. Men i det här sammanhanget ska vi ju komma
            ihåg att en rad lagar har tagits bort från skolan. Dessa lagar
            gav tidigare lärare och skolledningar befogenheter som de inte
            längre har att ingripa till skydd för svaga elever.
          </note>
          <note>
            Det är möjligt att det finns rektorer som är så korkade att han
            eller hon, när det kommer in en gråtande elev som har blivit slagen,
            säger: Ja, jag har ingen paragraf som ger mig rätt att ingripa,
            så du får gå ut igen.
          </note>
          <note>
            Om det är så, är det väl bra att detta kommer. Vi stöder det,
            men man blir ju förvånad att det är den typen av lagändringar
            som behövs. Det är väl fullkomligt självklart att vuxenvärlden
            måste ställa upp och skydda de elever som kanske just nu sitter
            gråtande inlåsta på en skoltoalett för att de är rädda för sina
            kamrater.
          </note>
          <note>
            Det har funnits en flathet i vuxenvärldens reaktioner inför svåra
            våldsfall i skolor. Jag hade hoppats på ännu tydligare signaler
            från regeringen att det är slut på det nu. Vi måste skydda de
            svagaste. Det är oacceptabelt att den här utvecklingen får fortsätta.
          </note>
          <note>
            Anf. 15 LOTTA NILSSON-
          </note>
          <note type="speaker">
            HEDSTRÖM (mp):
          </note>
          <note>
            Fru talman! Som förälder, f.d. lärare, f.d. rektor och f.d. barnpsykologistuderande
            finns det ett antal konkreta saker som jag har erfarit är viktiga.
            Men jag koncentrerar mig på skolan, eftersom det är där det börjar.
          </note>
          <note>
            För eleverna ska följande gälla. Man ska kräva kamratstödjare
            på skolgården, och man ska kräva elevskyddsombud. Skolans regler
            ska skrivas direkt av barnen själva. Barnen och eleverna ska,
            efter grundliga diskussioner, få vara med och ta fram egna överenskommelser
            där man lovar att inte mobba. Man ska kräva att elevvård och elevdemokrati
            ska prägla hela skolans hela verksamhet. Framför ska barn, ungdomar
            och elever våga skvallra.
          </note>
          <note>
            För föräldrar ska följande gälla. De bör också själva alltid
            ta kontakt direkt med varandra. De ska inte alltid bara gå via
            skolan eller vänta på att skolan ska agera. Föräldrar ska inse
            att deras ansvar alltid finns kvar hur bra en skola än kan tänkas
            bli. Både offrets och mobbarnas föräldrar måste involveras, och
            helst inte bara efter att någonting har hänt utan framför allt
            innan när man tar fram planer och i skolans hela dagliga verksamhet.
          </note>
          <note>
            För skolpersonal, och då menar jag inte bara lärare utan även
            vaktmästare och mattanter, bör följande gälla. De ska självfallet
            ha både kända och uppdaterade elevvårdsplaner med vidhängande
            antimobbningsplaner som även bör utvärderas av eleverna. De måste
            få handledning i sitt jobb. De ska finnas med ute på skolgården.
            De ska också göra egna kartläggningar av arbetsmiljön och den
            psykosociala situationen för att titta på vuxenklimatet i skolan.
          </note>
          <note>
            För skolledningen gäller att skolledaren är synlig och dagligt
            närvarande, att han eller hon har utbildning för sitt jobb och
            vet om sina skyldigheter, att man kan namnet på många av sina
            elever och att man avlastas ren administration så att man kan
            vara pedagogisk ledare. Vi måste framför allt ha skolledare som
            vill och vågar satsa och som har engagemang.
          </note>
          <note>
            Anf. 16 Statsrådet INGEGERD WÄRNERS-
          </note>
          <note>
            SON (s):
          </note>
          <note>
            Fru talman! Vem vill avstänga en åttaåring? Vem vill avstänga
            en sjuåring som precis har börjat skolan? Det är detta jag hör
            nu från Folkpartiet och Moderaterna. Det är ju barn vi pratar
            om, barn som precis har börjat att leva. Ska vi vuxna möta dem
            med att säga: Du får inte vara med längre, för du är inte här
            på våra villkor?
          </note>
          <note>
            Jag ryser faktiskt. Jag behöver inte säga mer. Det är det jag
            känner. Jag ryser.
          </note>
          <note>
            Låt oss nu se till, alla politiker, all personal och alla föräldrar,
            att vi verkligen tar den här debatten på allvar.
          </note>
          <note>
            Jag har sagt att en manifestation bland många kan vara att vi
            har en kampanj till hösten där vi ställer upp, tar avstånd och
            visar respekt för varandra, för vuxna och för elever. Den kommer.
            Alla kan delta i den här kampanjen. Vi har satt i gång arbetet
            med våra elevorganisationer, och den ska träda i kraft.
          </note>
          <note>
            Jag vill också säga till Lars Leijonborg att det hjälpte inte
            med obsklasserna. Många av de brev som kommer till mig och de
            samtal som jag får handlar om dem som gick i skolan när det fanns
            obsklasser, men de var inte hjälpta av det. Till syvende och sist
            måste det hela tiden upprepas: Det handlar om att bli sedd och
            bli lyssnad på.
          </note>
          <note>
            Det behövs många vuxna i skolan - det är vi överens om. Jag är
            därför glad att vi i budgeten kan föreslå att det ska finnas många
            fler vuxna i skolan.
          </note>
          <note>
            Är det många elever och stora klasser har man inte möjligheten
            att se alla, och då känner han som är rädd och ängslig att läraren
            kanske inte har tid med honom.
          </note>
          <note>
            Det behövs också, vilket vi kommer att visa i propositionen om
            elevhälsa, olika grupper av vuxna.
          </note>
          <note>
            Lärare har sin kompetens, men ibland behövs det också andra yrkeskompetenser.
            Propositionen om elevhälsa kommer att ha denna inriktning. Man
            lär sig inget om man inte mår bra. Detta går som hand i handske.
            Det är den erfarenheten vi har.
          </note>
          <note>
            De där som är mobbare, vilka är de innerst inne?
          </note>
          <note>
            De är också människor som inte har självförtroende, som uttrycker
            sin vrede på ett sätt som givetvis är fullständigt oacceptabelt.
            Men där inne finns det också en ängslig människa. Vi får inte
            glömma det.
          </note>
          <note>
            Vårt ansvar som politiker är för alla barn - alla barn har vi
            ansvaret för.
          </note>
          <note>
            Fru talman! På olika sätt ska vi som ett föregångsland inför
            andra länder ta upp värderingar och ta upp mobbning. Jag är glad
            att Nordiska rådet har lyft fram värdegrunden som en av sina punkter
            under de kommande fem åren och säger att det här är viktigt. Jag
            är också glad för den respons jag har fått bland andra EU-ministrar,
            t.ex. inom Europarådet, för vårt arbete med värdering. Många länder
            har hört av sig för att ta reda på vad vi gjorde under värdegrundsåret.
          </note>
          <note>
            Värdegrundsåret finns i dag i böcker och i samtal om värderingar,
            men det finns också i brev från många elever. Erling Wälivaara
            läste upp ett. Läs dem och begrunda, och se till att våra kommunpolitiker
            läser dem!
          </note>
          <note>
            Till sist handlar det om föräldrarna. Vi kommer att ta tillbaka
            kontaktdagarna. De är ett ypperligt forum för att föräldrarna
            ska kunna komma in och se sina barns vardag och samtala med både
            lärare och elever i helt vanliga situationer.
          </note>
          <note type="speaker">
            Anf. 17 ERLING WÄLIVAARA (kd):
          </note>
          <note>
            Fru talman! Tusentals barn har i dag gått till skolan med huvudvärk
            och en klump av rädsla i magen och inte önskat något hellre än
            att de fick slippa.
          </note>
          <note>
            Tusentals vuxna i Sverige har under den tid som vi har debatterat
            här i kammaren blivit trakasserade och mobbade på sina arbetsplatser.
          </note>
          <note>
            Mobbning är ett brott - en kränkande handling som inte hör hemma
            i ett civiliserat och demokratiskt samhälle. Det är dags för oss
            alla att vakna. Det är dags att reagera och visa att vi inte accepterar
            detta längre. Kampen mot mobbning, våld och trakasserier måste
            bli en angelägenhet för hela samhället. Det var därför vi kristdemokrater
            begärde den här debatten i riksdagen, och det är därför vi kräver
            en nationell samling och en riksomfattande kampanj - en nollvision
            mot mobbning!
          </note>
          <note>
            Vi är glada över att debatten har visat på ganska stor politisk
            enighet i kampen mot våld, mobbning och trakasserier. Särskilt
            glädjande är det att också
          </note>
          <note>
            Vänsterpartiet nu börjar tala om värdegrunden. Vi har i många
            år varit ensamma om att tala om det här.
          </note>
          <note>
            Glädjande är också att Folkpartiet börjar tala om normer.
          </note>
          <note>
            Enigheten här i kammaren är en tydlig signal från
          </note>
          <note>
            Sveriges riksdag till alla som just nu är utsatta på olika sätt
            att det inte är fel på dem. Vi kristdemokrater är glada över att
            stor enighet råder om att dessa övergrepp ska bekämpas med full
            kraft.
          </note>
          <note>
            Vi ser det som oerhört viktigt att kampen mot mobbning inte upphör
            i och med denna debatt. Det är viktigt att vi alla fortsätter
            med att förvärva kunskaper om mobbning - genom forskning, hearingar,
            debatter och ständig vaksamhet. Det är viktigt att vi alla känner
            delaktighet i detta arbete, för våra barns och medmänniskors skull
            - för allas vår skull.
          </note>
          <note>
            Anf. 18 Statsrådet INGEGERD WÄRNERS-
          </note>
          <note>
            SON (s):
          </note>
          <note>
            Fru talman! Jag vill sluta med en uppmaning från
          </note>
          <note>
            Sveriges elevråd, SVEA, som säger:
          </note>
          <note>
            Ömsesidig respekt - tydlighet - tillsammans bestämma vad som
            gäller, veta vad som gäller - mod.
          </note>
          <note>
            Det krävs att varje individ i skolan är modig: modig att säga
            ifrån och inte se på - ingen får längre se mellan fingrarna, modig
            att våga tala med någon om att man själv är mobbad, modig att
            leda ett förändringsarbete.
          </note>
          <note>
            Men SVEA säger också att mobbning förekommer inte enbart på våra
            skolor, utan mobbning finns på så gott som samtliga arbetsplatser.
            Därför uppmanas de unga: Gör inte som vuxna säger, utan som vuxna
            gör! Bli våra förebilder!
          </note>
          <note>
            Överläggningen var härmed avslutad.
          </note>
          <note>
            11 § Ändring i brottsbalken
          </note>
          <note>
            Föredrogs justitieutskottets betänkande 2000/01:JuU8
          </note>
          <note>
            Ändring i brottsbalken.
          </note>
          <note type="speaker">
            Anf. 19 GUN HELLSVIK (m):
          </note>
          <note>
            Fru talman! Det betänkande som vi nu behandlar har tillkommit
            på grund av att det tidigare år begicks ett fel som tyvärr kan
            få tråkiga konsekvenser. Felet upptäcktes i samband med starten
            av en rättegång nyligen där två män ska ställas till ansvar för
            mordet på ett syskonbarn. Det visade sig att en tidigare antagen
            lagändring resulterade i att det kan bli problem med tillämpligheten
            av den svenska lagen på det aktuella brottet.
          </note>
          <note>
            Justitieutskottet har, för att snabbt få till stånd en rättelse,
            tagit ett initiativ. Det är ett enigt utskott som lägger sitt
            förslag.
          </note>
          <note>
            I vanliga fall brukar vi från justitieutskottets sida inte begära
            ordet när vi är eniga, men i det här ärendet finns det skäl att
            göra några påpekanden.
          </note>
          <note>
            För det första vill jag för min del börja med att tydligt markera
            att det fel som har uppkommit inte kan läggas regeringen till
            last. Jag tror att jag blir trodd på mina ord när jag säger det,
            eftersom jag är känd för att vara benägen att kritisera när det
            finns skäl för kritik. Men det fel som uppkom är ett fel som kunde
            upptäckas endast under förutsättning att någon satt inne med all
            kunskap i huvudet. Det är alltså viktigt för mig att markera att
            regeringen inte ska lastas.
          </note>
          <note>
            Jag vill för det andra påpeka att vi från justitieutskottets
            sida är tillfreds med att vi nu kan gå tillbaka till den gamla
            ordningen. Det innebär i varje fall att den situation som vi nu
            har sett inte ska kunna uppkomma en gång till. Däremot är det
            ingen av oss som kan garantera att det ger en lösning i den aktuella,
            pågående rättsprocessen.
          </note>
          <note>
            Mitt tredje påpekande, fru talman, är att vi kanske av detta
            kan lära oss att inte vara så benägna att falla för enkelheten
            när det gäller lagteknik utan i första hand tänka på exaktheten.
          </note>
          <note>
            Det finns en benägenhet att utforma lagtext och systemen så att
            det ska vara lättillgängligt för var och en, men det allra viktigaste
            måste ändå vara exaktheten, som gör det tydligt och klart för
            dem som ytterst är satta att tillämpa vår lag - våra domstolar.
          </note>
          <note>
            Hade vi följt gamla principer för ändringar av lagtext av det
            slag som var aktuellt nu hade detta fel inte uppkommit.
          </note>
          <note>
            Fru talman! Vi är ett enigt utskott. Jag vill yrka bifall till
            förslaget.
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 6 december.)
          </note>
          <note>
            12 § Rättsväsendet
          </note>
          <note>
            Föredrogs justitieutskottets betänkande 2000/01:JuU1
          </note>
          <note>
            Utgiftsområde 4 Rättsväsendet (prop. 2000/01:1 delvis).
          </note>
          <note type="speaker">
            Anf. 20 GUN HELLSVIK (m):
          </note>
          <note>
            Fru talman! Då är det dags igen. Rättsväsendets verksamhet ska
            debatteras. Denna debatt är den enda debatt under ett riksdagsår
            då vi övergripande diskuterar rättsväsendet och ser på helheter.
            Det gör att jag måste beklaga att justitieministern inte är närvarande
            i dag. Den tidigare justitieministern var inte så ofta förekommande
            vid våra debatter, men för ett år sedan tror jag att alla uttalade
            sin uppskattning över att hon var närvarande. Men det verkar som
            att vi har återgått till den gamla ordningen, och det tycker jag
            är synd, eftersom vår nye justitieminister i dag hade haft möjlighet
            att förmedla sina visioner till riksdagen.
          </note>
          <note>
            Fru talman! Låt mig få inleda debatten med att yrka bifall till
            reservation 1. Vi moderater står naturligtvis bakom alla våra
            reservationer, men för tids vinnande yrkar jag bifall enbart till
            vår första reservation.
          </note>
          <note>
            Fru talman! Det kriminalpolitiska målet är att minska brottsligheten
            och öka människors trygghet.
          </note>
          <note>
            Detta mål är gemensamt för samtliga partier. Men en absolut förutsättning
            för att målet ska kunna uppnås är att rättsväsendet kan fullgöra
            sina uppgifter och tillgodose medborgarnas berättigade krav på
            rättstrygghet och rättssäkerhet. Majoriteten lever emellertid
            inte i handling upp till medborgarnas berättigade krav.
          </note>
          <note>
            I takt med att rättsväsendet i vårt land uppvisar allt tydligare
            tecken på att befinna sig i djup kris har människors tilltro till
            statsmakternas förmåga att upprätthålla lag och ordning successivt
            försvagats.
          </note>
          <note>
            Människor som drabbas av brott kan inte längre lita på att brotten
            utreds och klaras upp. Än mindre kan de räkna med att gärningsmannen
            grips och får ta sitt straff, och det oavsett om gärningsmannen
            är känd eller inte.
          </note>
          <note>
            I en rad olika avseenden får medborgarnas behov av rättstrygghet
            och rättssäkerhet stå tillbaka därför att de rättsvårdande myndigheterna
            inte längre klarar av att fullgöra sina uppgifter på ett godtagbart
            sätt. En bidragande orsak till den negativa utvecklingen är myndigheternas
            - inte minst polisväsendets - uppdämda behov av personalförstärkning,
            kompetensutveckling och vidareutbildning.
          </note>
          <note>
            För oss moderater är det en prioriterad uppgift att återupprätta
            medborgarnas förtroende för rättsstaten, och det är orsaken till
            att vi föreslagit drygt 2,7 miljarder kronor utöver regeringens
            förslag de kommande tre åren. Tyvärr har regeringspartiet och
            dess stödpartier stoppat denna budgetförstärkning.
          </note>
          <note>
            För ett år sedan debatterades den budget som gäller innevarande
            år. Den dåvarande justitieministern avslutade då sitt inledningsanförande
            med att lova att regeringen skulle återkomma i vårpropositionen
            med förslag till hur mycket anslagsramarna för rättsväsendet skulle
            höjas för att Sverige ska få ett rättssäkert och effektivt rättsväsende
            i medborgarnas och demokratins tjänst.
          </note>
          <note>
            När bl.a. polisen under våren påpekade att dess resurser var
            klart otillräckliga för att de uppsatta målen skulle nås fick
            den från justitieministern besked om att den kunde utnyttja anslagskrediten.
            Av budgetpropositionen kan vi utläsa att det besked som gavs i
            våras inte bara avsåg innevarande år. Inte heller för nästa år
            är ramarna tillräckliga för att klara de krav regering och riksdag
            ställer på verksamheten.
          </note>
          <note>
            Regeringen har genom sina formuleringar medgivit att budgeten
            kan överskridas. Problemen skjuts på framtiden, samtidigt som
            de uppsatta målen förblir ouppnåeliga. Anmälningarna läggs på
            hög, nedläggningen av polisstationer fortsätter och det brottspreventiva
            arbetet upphör.
          </note>
          <note>
            Vid förra årets debatt uttalade justitieministern att en av de
            viktigaste åtgärder som vi har framför oss är att väsentligt öka
            antalet poliser. Det är nödvändigt för att fullfölja närpolisreformen,
            öka andelen uppklarade brott, förstärka gränskontrollen, utveckla
            teknikstödet och utöka det internationella polissamarbetet.
          </note>
          <note>
            I dag diskuterar vi en verksamhet som enligt
          </note>
          <note>
            Rikspolisstyrelsen behöver ungefär 1 miljard mer än det majoriteten
            föreslår för att kunna hålla nuvarande nivå. Var blev regeringens
            uttalande om ökad kvalitet i arbetet av? Hoppas regeringen på
            att ett ett år gammalt löfte är bortglömt? Nej, hur ska man kunna
            glömma något sådant när löftesbrottet innebär att vi står kvar
            med ett minskande antal poliser, en allt högre medelålder, högre
            sjukfrånvaro och begränsningar i tjänstbarheten? Hur ska man kunna
            glömma löftet när utrymmet för återkommande utbildning är otillräckligt
            och när den tekniska utrustningen snart passar bättre på museum
            än i verksamheten?
          </note>
          <note>
            I dagarna pågår arbetet med att ytterligare centralisera åklagarverksamheten.
            Det senaste exemplet på detta är Ystad med sina fyra åklagare.
            De ska nu flyttas till Malmö, samtidigt som verksamheten vid
          </note>
          <note>
            Simrishamns tingsrätt förs över till Ystad. Närheten mellan polis
            och åklagare försämras, och arbetstid som kunnat läggas på förundersökningar
            får nu i stället läggas på resor mellan Malmö och Ystad.
          </note>
          <note>
            Thomas Bodström, som i ett svar till mig nyligen pekade på vikten
            av närheten mellan polis och åklagare, försvarade förändringen
            med att man också måste ta ekonomiska hänsyn. Är det ett rättsväsende
            i medborgarnas tjänst när arbetstiden läggs på resor och kvaliteten
            på förundersökningar försämras på grund av bristande närhet?
          </note>
          <note>
            Även regeringen har uppfattningen att åklagarväsendet bör förstärkas,
            och den bedömning som gjorts är att ytterligare 50 åklagare behövs.
            Med den ram som majoriteten föreslår för åklagarna finns 4 miljoner
            för nyrekrytering. Av det blir det inga 50 åklagare. Nej, man
            får nöja sig med åtta. Det är inte konstigt att centraliseringen
            fortsätter.
          </note>
          <note>
            Det pågående reformarbetet inom domstolsväsendet är ett ytterligare
            exempel på att regeringens politik på rättsväsendets område har
            havererat. Vid ett flertal tillfällen har vi moderater begärt
            att regeringen ska redovisa en övergripande plan för reformeringen
            av våra domstolar. Vi har även redovisat vilka utgångspunkter
            vi anser regeringen bör ha vid utformandet av en sådan plan. Har
            vi hörsammats? Nej, domstolar läggs samman lite hur som helst.
          </note>
          <note>
            Intressant att notera är sammanläggningen av
          </note>
          <note>
            Simrishamns och Ystads tingsrätter. Lokalerna i
          </note>
          <note>
            Ystad är utformade på ett sådant sätt att man inte kommer att
            rymmas där. Det är inte heller möjligt att bygga om Ystads tingsrätt,
            då byggnaden är byggnadsminnesförklarad. De problem och de kostnader
            som detta innebär berörs inte i det beslutsunderlag som låg till
            grund för regeringens ställningstagande.
          </note>
          <note>
            Regeringen hade helt enkelt bestämt sig för en centralisering,
            och då gäller det att tiga ihjäl förhållanden som talar emot beslutet.
          </note>
          <note>
            Vid förra årets debatt talade justitieministern inte särskilt
            mycket om kriminalvården, men hon påpekade att man har utvecklat
            både de säkerhetsmässiga och de behandlingsmässiga aspekterna
            av verksamheten. Hur ser då verkligheten ut? Kriminalvårdens resurser
            räcker inte för att klara av programverksamheten. Krisen inom
            kriminalvården speglas väl i en rapport som BRÅ presenterade i
            höstas. Undersökningen visade bl.a. att hälften av de intagna
            helt saknade individuella behandlingsplaner. Drygt en tredjedel
            saknade bostad vid tiden för frigivningen. Rapporten visade på
            behovet av ökade resurser för påverkansverksamheten inom kriminalvården.
          </note>
          <note>
            Vi har också en ökning av narkotikamissbruket på våra fängelser.
            Kriminalvårdsstyrelsen räknar med att ungefär hälften av de fångar
            som togs in förra året var narkotikamissbrukare. Hot och våld
            mot medintagna och anställda är ett ökande problem. I förra veckan
            fick vi höra hur kriminella gäng tagit över på vissa fängelser
            och hur kriminella på våra fängelser säljer narkotika och ordnar
            vapen. För detta har den nuvarande majoriteten ett stort ansvar.
            Platsbristen på fängelserna gör dessutom att redan dömda inte
            kan lämna häktet utan får sitta kvar på häktet med de nackdelar
            som detta innebär. I det rådande läget är det kanske ändå en fördel
            för den fängelsedömde som inte vill utsätta sig för risken att
            lockas av narkotikan på våra fängelser.
          </note>
          <note>
            Fru talman! Sveriges rättsväsende är i kris. Det verkar inte
            som om majoriteten har insett eller velat inse detta. Den nuvarande
            justitieministern har i olika sammanhang sagt att han ska följa
            utvecklingen och återkomma. Samma sak fick vi höra i fjor av den
            förra justitieministern. Ord räcker inte. Dessutom inger återkommande
            löften, som inte infrias, knappast trovärdighet. Det krävs handling,
            och det krävs handling nu.
          </note>
          <note>
            Fru talman! Jag vill avslutningsvis säga något som jag hade tänkt
            säga inledningsvis. Jag skulle från företrädarna för justitieutskottet
            vilja hälsa Christer
          </note>
          <note>
            Nylander, som har sin första debatt här i dag och som är Folkpartiets
            ersättare på Skånebänken, välkommen.
          </note>
          <note type="speaker">
            Anf. 21 ALICE ÅSTRÖM (v):
          </note>
          <note>
            Fru talman! När vi återigen har budgetdebatten och det har gått
            ytterligare ett år inom rättsväsendet är det glädjande att stå
            här från majoritetens sida i dag.
          </note>
          <note>
            Det är glädjande eftersom rättsväsendet under den kommande treårsperioden
            tillförs nästan 4 miljarder kronor. För kommande år ökar man anslagen
            till rättsväsendet med 1 miljard.
          </note>
          <note>
            Målet för kriminalpolitiken är ju att minska brottsligheten och
            öka människors trygghet. Och den kriminalpolitiskt inriktade verksamheten
            syftar framför allt till att upprätthålla allmän ordning och säkerhet,
            förebygga brott, lagföra dem som begår brott, verkställa påföljder
            och rättsanspråk och ge stöd till människor som drabbas av brott.
            Men det kriminalpolitiska arbetet måste, för att man ska uppnå
            detta, grundas på en helhetssyn och på en inriktning av den allmänna
            politiken som leder till en social trygghet, en rättvis fördelning
            och ett samhälle som vilar på solidaritet mellan människor. Därför
            är det brottsförebyggande arbetet en av hörnstenarna i de kriminalpolitiska
            strävandena.
          </note>
          <note>
            Det finns givetvis önskemål inom många olika sektorer i samhället
            om ökade resurser. Därför är det viktigt att man också gör en
            avvägning. Ska vi enbart satsa på rättsväsendet och den repressiva
            delen, eller måste det också vara en balansgång mellan det och
            att satsa på den sociala välfärden ute i samhället?
          </note>
          <note>
            Fru talman! Tidigare hölls det en debatt i den här kammaren som
            handlade om mobbning och om skolan och de problem som finns där.
            Vi vet att det behövs ökade resurser till skolan. Vi vet också
            att vi, när det gäller fritidssektorn och väldigt många unga människor,
            behöver satsa resurser för att förebygga brott och för att bygga
            ett solidariskt samhälle. Därför, fru talman, anser jag att majoriteten
            har uppnått en bra avvägning. Det handlar om att kunna satsa så
            stora resurser på rättsväsendet och att kunna fortsätta satsningarna
            på ökade resurser till kommunerna och på att öka välfärden ute
            i samhället. Det är den enda framkomliga vägen.
          </note>
          <note>
            Fru talman! Under nästa år kommer polisen att få ökade resurser
            med 575 miljoner kronor. Då måste man också inse att polisväsendet
            har nära 12 miljarder kronor. Det är viktigt att det förändringsarbete
            som bedrivs inom polisväsendet fortsätter. Där har vi allihop
            en gemensam strävan att förbättra verksamheten.
          </note>
          <note>
            Men, fru talman, den debatt som har förts om polisväsendet, de
            ökade resurserna och omöjligheten att över huvud taget kunna göra
            någonting med de resurser som finns visar också på behovet av
            arbete inom polisväsendet. Det visar på behovet av att man tittar
            över utredningsverksamheten för att förbättra den delen. Och det
            kommer nu att tillsättas en utredning som ska se över dessa frågor.
            Det behövs också en renodling av polisens arbetsuppgifter. Och
            det kommer även att tillsättas en utredning som ska se över de
            frågorna. Men när man diskuterar en renodling av polisyrket är
            det viktigt att säga att det inte heller får bli så att de enda
            arbetsuppgifterna som ligger kvar på polismännen är de rent repressiva
            och ingripande.
          </note>
          <note>
            Det gäller att ha en balans i arbetsmiljön, så att man har lite
            spridda uppgifter och inte enbart får det hårda polisarbetet.
          </note>
          <note>
            När det gäller polisväsendet så får man nu alltså en ökning med
            575 miljoner.
          </note>
          <note>
            Sedan ska jag gå över till åklagarväsendet. Det är en glädje
            att konstatera att åklagarväsendet har lyckats genomföra sin omorganisation
            och förändra sin verksamhet på ett oerhört positivt sätt. I dag
            har vi ett slagkraftigt åklagarväsende. Bara förra året satsade
            man på 17 utbildningsdagar inom åklagarväsendet per åklagare.
            Det är en kompetensutveckling utan like inom hela rättsväsendet,
            och man kommer också att fortsätta med den kompetensutvecklingen
            och med att höja kvaliteten inom åklagarväsendet. Det är oerhört
            positivt. För att man ska få en möjlighet att fortsätta på den
            inslagna vägen får man ytterligare 15 miljoner kronor under nästa
            år.
          </note>
          <note>
            Fru talman! Sedan kommer jag till domstolarna.
          </note>
          <note>
            Det här är ett område som är under en ständig process. Tidigare
            kritiserade Gun Hellsvik från Moderaterna den planlöshet som hon
            sade präglade domstolsväsendets organisationsförändringar, och
            hon tog upp kraven från de borgerliga partierna på att få en färdig
            fast plan. Det är snarare tvärtom. Nu har man för första gången
            inom rättsväsendet försökt genomföra en organisationsförändring
            underifrån där man tar hänsyn till de olika aspekter som finns
            när det gäller de olika tingsrätterna och ser de olika villkoren
            runtomkring i landet. Det här innebär att vi i dag har olika projekt
            och att det finns olika sätt att lösa problematiken. Det är självklart
            att alla inte är nöjda med de förändringar som sker, men det här
            är en underifrånprocess som också fortsätter på den vägen. Vi
            måste även modernisera domstolarna, och vi måste få ett slagkraftigt
            domstolsväsende.
          </note>
          <note>
            Fru talman! När jag kommer till kriminalvården måste jag från
            Vänsterpartiets sida tyvärr säga att de farhågor som vi har fört
            fram har blivit besannade.
          </note>
          <note>
            Under väldigt många år har vi drivit tesen att hårdare straff
            och hårdare kontroll skapar ett hårdare klimat ute på våra anstalter.
            Vi har haft en utveckling med en oerhörd mängd långtidsdömda.
            Vi har haft en utveckling där antalet livstidsdömda fullständigt
            har exploderat. Från att ha varit ungefär 10 för tio år sedan
            är siffran i dag uppe i 100. Det här innebär också att vi får
            ett hårdare klimat ute i kriminalvården.
          </note>
          <note>
            Då återstår frågan: Vilken väg ska vi gå? Ska vi öka kontrollerna
            på anstalterna? Ska vi skärpa villkoren för besök? Ska vi ha glasruta
            för att förhindra narkotika? Ska vi ha mindre och mindre avdelningar?
          </note>
          <note>
            Ska vi har mer och mer vakter i stället för behandlingsarbetare?
            Nej, det är ingen möjlig väg att gå.
          </note>
          <note>
            Kriminalvården står i dag inför ett vägskäl där man måste utveckla
            de positiva sidorna inom kriminalvården.
          </note>
          <note>
            I dag är ca 50 % av dem som tas in på anstalt missbrukare. Vi
            ser också att narkotikan ökar ute på våra anstalter. Då kan man
            säga: Det här är förskräckligt. Här måste det till hårdare tag,
            hårdare kontroll och fler urinprovstagningar. Men man måste också
            kunna stanna upp och fundera: Var ska vi satsa våra resurser?
            Vad är viktigt? I dag är det ändå så att ungefär 90 % av dem som
            är missbrukare när de kommer in på anstalterna är drogfria under
            anstaltstiden. Därför är det oerhört viktigt att man satsar resurser
            på behandling och att det också blir en behandling som är relevant.
          </note>
          <note>
            Tyvärr har under det senaste året behandlingsinsatserna minskat
            inom kriminalvården. Å ena sidan har det nästan varit positivt.
            Det har funnits en mängd hemsnickrade program där man inte har
            utvärderat och inte haft kvalitetssäkring men där det arbetet
            har satt i gång för att få en bättre behandlingsverksamhet.
          </note>
          <note>
            Å andra sidan är det negativt att behandlingarna har minskat.
            Därför är det i dag positivt att kriminalvården får 271 miljoner
            för att kunna arbeta med just det här området - för att kunna
            satsa på behandlingsarbete, för att kunna satsa på att förbättra
            frigivningsförberedelserna så att människor som kommer ut från
            anstalter har en möjlighet att leva ett liv utan kriminalitet.
          </note>
          <note>
            Fru talman! Jag ska avslutningsvis beröra en del av de borgerliga
            alternativen till den här budgeten.
          </note>
          <note>
            Först och främst är det ganska slående att det inte finns något
            borgerligt alternativ. Hur mycket man satsar på de olika områdena
            skiljer sig väsentligt för de olika partierna. Moderaterna är
            de som satsar allra mest inom rättsväsendet. Man vill öka resurserna
            till rättsväsendet väldigt mycket. De stora skillnader som finns
            mellan de olika borgerliga partierna tycks inte innebära något
            hinder för att ha gemensamma reservationer. Man ska kunna uppnå
            i stort sett samma sak med samma resurser. Det vore ganska intressant
            för oss i majoriteten att få veta hur partierna som satsar mindre
            kan få det att räcka till precis lika mycket som
          </note>
          <note>
            Moderaterna.
          </note>
          <note>
            Mest intressant är dock att se hur de borgerliga partierna har
            betett sig de senaste åren. Jag har läst förra årets budgetbetänkande
            och Moderaternas,
          </note>
          <note>
            Kristdemokraternas, Folkpartiets och Centerpartiets reservationer
            om vad man skulle kunna uppnå med de pengar man satsade. Moderaterna
            säger att med deras politik skulle man återupprätta medborgarnas
            förtroende för rättsstaten. Man skulle kunna ha krav på gott ledarskap.
            Politiken skulle innebära en kraftfull satsning på modern teknik,
            kompetensutveckling och vidareutbildning inom rättsväsendets myndigheter.
          </note>
          <note>
            Med deras förslag skulle förändringsarbetet inom domstolsväsendet
            kunna fortgå utan att förenas med stora besparingskrav. Polisen
            skulle få möjligheter att anställa civil personal och kraftigt
            öka polisutbildningen. Det var Moderaternas reservation förra
            året.
          </note>
          <note>
            Hur mycket anslog då Moderaterna förra året för att kunna uppnå
            detta? Jo, 156 miljoner mer än vad regeringen anslog. Med det
            skulle man kunna uppnå dessa positiva effekter. När majoriteten
            i år satsar 575
          </note>
          <note>
            miljoner, en mycket kraftfullare satsning än den Moderaterna
            sade skulle räcka till att förbättra hela rättsväsendet förra
            året, heter det i dag att det är fullständigt otillräckligt. Det
            räcker inte någonstans. Moderaternas och de övriga borgerliga
            partiernas reservationer kvarstår med exakt samma formuleringar
            och exakt samma målsättningar. Det enda man ändrar från år till
            år är själva siffran på hur mycket man satsar.
          </note>
          <note>
            Fru talman! Jag måste säga att jag inte anser att detta är ett
            seriöst sätt att behandla rättsväsendet. Det här är ett så oerhört
            viktigt område att det inte skulle skada om Moderaterna och de
            övriga borgerliga partierna någon gång kunde säga: Det är bra
            med de ökade satsningarna inom rättsväsendet. Det är bra med den
            utvecklingen.
          </note>
          <note>
            Förra året var 156 miljoner till polisväsendet från
          </note>
          <note>
            Moderaterna tillräckligt. I år skjuter vi till 575 miljoner.
            Ändå kan inte ett enda ord sägas från denna talarstol om att det
            är en stor satsning på polisväsendet.
          </note>
          <note>
            Tvärtom: Det enda man gör är att anklaga majoriteten för att
            inte ta rättsväsendet på allvar och att hela tiden tala om hur
            katastrofalt det är inom rättsväsendet, att ingenting fungerar.
            Det skulle vara intressant, och det kommer att bli intressant
            att följa debatten här, att få höra de olika borgerliga partierna
            förklara vad som har hänt på ett år som innebär att den stora
            satsning om 1 miljard som nu görs från majoritetens sida -
          </note>
          <note>
            inget parti var ens i närheten av den satsningen förra budgetåret
            - tydligen inte kan ge några positiva effekter alls.
          </note>
          <note>
            Fru talman! Det vore bra om man bedrev politiken seriöst på det
            här området. Vi måste allihop inse att vi har ett gemensamt uppdrag
            att få ett rättsväsende som fungerar men också att bedriva den
            här politiken med en helhetssyn och gemensamt driva detta framåt.
          </note>
          <note>
            Med det, fru talman, vill jag yrka bifall till utskottets hemställan
            i betänkandet.
          </note>
          <note type="speaker">
            Anf. 22 GUN HELLSVIK (m) replik:
          </note>
          <note>
            Fru talman! Alice Åström förvånade sig över olikheterna mellan
            de fyra borgerliga partierna. Jag är förvånad över Alice Åströms
            och Vänsterpartiets budget i år. Jag noterar att de gamla kraven
            från
          </note>
          <note>
            Vänsterpartiet om att minska anslaget till Säkerhetspolisen inte
            längre finns med. Innebär detta att Vänsterpartiet har ändrat
            uppfattning och tycker att Säkerhetspolisen behöver det anslag
            den nu får, eller är det så att Vänsterpartiet för att få sitta
            vid maktens bord har anpassat sig?
          </note>
          <note>
            Det andra jag vill ta upp är diskussionen om olika anslagsförslag
            olika år. Jag kan garantera Alice
          </note>
          <note>
            Åström att om det inte kommer ytterligare pengar till polisen
            under år 2001 kommer vi moderater att nästa höst återkomma med
            krav på ännu mer pengar än vad vi kräver i år. I fjor följde vi
            Rikspolisstyrelsens förslag. Det gjorde inte majoriteten, vilket
            bl.a. innebar att underskotten ökade så att polisen drar med sig
            växande skulder. När nu Vänsterpartiet och majoriteten inte heller
            i år följer Rikspolisstyrelsens förslag, som vi moderater har
            följt, kommer vi att ha med ett gigantiskt underskott till nästa
            år.
          </note>
          <note>
            Majoritetens anslag till polisen är ungefär en tredjedel av det
            rikspolischefen anser är nödvändigt för att hålla nivån. Anser
            Vänsterpartiet och majoriteten att rikspolischefen har fel och
            att det ändå går att leva upp till det som står i dagens tidningsartikel,
            undertecknad av bl.a. Alice Åström, om att fler poliser minskar
            brottsligheten? Hur många fler poliser får man med er budget?
          </note>
          <note type="speaker">
            Anf. 23 ALICE ÅSTRÖM (v) replik:
          </note>
          <note>
            Fru talman! Jag ska börja med Säkerhetspolisen.
          </note>
          <note>
            Gun Hellsvik vet precis lika väl som jag att det precis har suttit
            en utredning som har tittat över organisationen när det gäller
            Säkerhetspolisen, om det ska vara en sammanslagning mellan Säkerhetspolisen
            och den vanliga polisen. Det arbetet har redan genomförts i utredningen.
            Den är ute på remiss och är under beredning.
          </note>
          <note>
            Eftersom hela Säkerhetspolisens organisation nu är under omprövning
            och diskussion tycker vi inte att det är rimligt att i det här
            läget komma med ett besparingskrav som leder till att man får
            förändra i en organisation som faktiskt ska genomgå en stor organisationsförändring.
            I den utredningen har vi ställt oss positiva till att man slår
            ihop Säkerhetspolisen med den öppna polisen. Det tycker vi skulle
            vara en mycket bra utveckling.
          </note>
          <note>
            När det gäller polisen, Rikspolisstyrelsen och underskottet stämmer
            det att polisen ständigt dras med underskott. Men det här är ett
            underskott som också är mycket olika fördelat över landet. Det
            finns polisdistrikt där man faktiskt noga följer budgeten, där
            man inte dras med underskott osv. Vi tycker också att det är rimligt
            att man inom polisverksamheten ska bemöda sig om att följa den
            budget man får, vilket inte är en tradition inom polisen, utan
            det har varit ett problem.
          </note>
          <note>
            Eftersom man nu öppnar ytterligare en polishögskola, och det
            finns planer på ytterligare en, kommer antalet poliser sakta att
            öka. Det är polisbrist i dag och det är en brist på utbildade
            poliser. Det här kommer att ta tid.
          </note>
          <note>
            Men det är intressant att höra att moderaterna för en gångs skull
            säger: Men Rikspolisstyrelsen har sagt att man vill ha så här
            mycket pengar, då är det väl självklart att man får det. Jag önskar
            att moderaterna var lika lyhörda när det gäller kommunernas behov.
          </note>
          <note type="speaker">
            Anf. 24 GUN HELLSVIK (m) replik:
          </note>
          <note>
            Fru talman! Den som har läst Rikspolisstyrelsens budgetäskande
            inser också att det är ett mycket seriöst arbete. Den som har
            sett de prognoser som nu finns för nästa års verksamhet, med den
            budget som majoriteten föreslår, vet också att nästa år uppkommer
            ett nytt underskott på ungefär ½ miljard kronor.
          </note>
          <note>
            Det är alltså ständiga underskott, även om vissa myndigheter
            klarar sig relativt väl. Men ingen har några överskott som går
            att fördela.
          </note>
          <note>
            Jag fick faktiskt inte något svar på min fråga om hur många poliser
            som Vänsterpartiet räknar med att vi kommer att få ytterligare
            nästa år, med tanke på att
          </note>
          <note>
            Vänsterpartiet genom Alice Åström i dag har skrivit att fler
            poliser minskar brottsligheten.
          </note>
          <note>
            Önskemålet om fler poliser måste rimligen finnas.
          </note>
          <note>
            Hur det går ihop förstår jag inte, med tanke på att nuvarande
            nivå kommer att resultera i ungefär ½
          </note>
          <note>
            miljards underskott. Men jag utgår från att Alice
          </note>
          <note>
            Åström har på fötterna när hon uttalar sig om fler poliser. Då
            tycker jag att det bör förtydligas här.
          </note>
          <note>
            Slutligen är det när det gäller Säkerhetspolisen intressant att
            notera att Vänsterns hjärtefråga rörande säpo inte ens har resulterat
            i ett särskilt yttrande till betänkandet.
          </note>
          <note type="speaker">
            Anf. 25 ALICE ÅSTRÖM (v) replik:
          </note>
          <note>
            Fru talman! Jag får väl börja med säpo igen. Att det inte ens
            har blivit ett särskilt yttrande den här gången beror faktiskt
            på att vi nu har fått gehör för den fråga som vi har drivit i
            så många år. I stället för säpos slutna verksamhet, som vi inte
            har ställt upp på utan tyckt att man kan minska, ska vi nu ha
            en mycket öppnare säkerhetspolis. Den ska inlemmas i den öppna
            polisens verksamhet, men det ska bli mer insyn, fler möjligheter
            till parlamentarisk kontroll.
          </note>
          <note>
            Därmed har vi faktiskt uppnått mycket av det vi avsåg med den
            kritik som vi har riktat mot verksamheten. Då är det självklart
            att vi känner oss ganska nöjda och inte behöver göra något särskilt
            yttrande.
          </note>
          <note>
            När det gäller fler poliser nästa år och budgetunderskottet har
            vi inte räknat exakt på hur många fler poliser det blir. Vi vet
            att det kommer en period nu där antalet poliser också kommer att
            sjunka på grund av pensionsavgångarna och att vi inte hinner utbilda
            fler poliser. Det är ett ganska tydligt problem. Det har vi debatterat
            flera gånger. Stängningen av polishögskolan innebar att vi under
            ett par år inte fick några fler utbildade poliser. Det skapade
            den polisbrist vi har i dag. Det kommer att skapa problem under
            det närmaste året, men antalet poliser kommer att sakta öka. Med
            ytterligare en polishögskola kommer det också att bli fler poliser
            ute.
          </note>
          <note>
            Även i detta betänkande säger man att man noga kommer att följa
            detta och se om det behövs mer resurser. Men som jag sade inledningsvis,
            man måste ha en helhetssyn. När moderaterna minskar anslaget till
            kommunerna m.m. får det också en effekt på möjligheten att satsa
            på polisen. Man måste föra en långsiktig politik på det här området.
          </note>
          <note type="speaker">
            Anf. 26 RAGNWI MARCELIND (kd):
          </note>
          <note>
            Fru talman! Inledningsvis skulle jag vilja rikta ett tack till
            våra tjänstemän på justitieutskottet som har gjort ett fantastiskt
            arbete med betänkandet. De är egentligen värda en stor applåd.
          </note>
          <note>
            Jag vill börja med att yrka bifall till reservation nr
          </note>
          <note>
            7 och reservation nr 20. För övrigt står vi bakom alla våra reservationer
            och särskilda yttranden.
          </note>
          <note>
            Jag ska under mina 15 minuter försöka att ta upp inledningen,
            polisen och kriminalvården. Jag ber om förbarmande om jag inte
            lyckas hålla de här minuterna exakt.
          </note>
          <note>
            I vårt särskilda yttrande nr 2 står följande:
          </note>
          <note>
            "En fungerande rättsstat är grundförutsättningen för ett gott
            samhälle där de demokratiska värdena och värderingarna överförs
            från generation till generation och där gemenskapen bygger på
            respekt för varje människas unika värde."
          </note>
          <note>
            Det är liksom själva grunden för ett rättssamhälle enligt oss
            kristdemokrater.
          </note>
          <note>
            Regeringen skriver i budgetpropositionen att
          </note>
          <note>
            "Politikområde Rättsväsendets ekonomi har under
          </note>
          <note>
            1999 liksom under 1998 varit stabil." Jag måste säga att vi kristdemokrater
            är lite förvånade över denna bild av verkligheten.
          </note>
          <note>
            Dagliga krisrapporter om ökad våldsbrottslighet, alltför få och
            stressade poliser, stängda polislokaler, outredda brott, nedlagda
            tingsrätter och tingsrätter med hot om nedläggning, inhuman kriminalvård,
            bristande resurser, utbränd personal och underskott inom så gott
            som samtliga myndigheter. Regeringens bild av detta är stabilitet!
          </note>
          <note>
            Hela det betänkande vi behandlar i dag bekräftar bilden av stora
            problem inom rättsväsendet. Jag ska under några minuter läsa upp
            några uttalanden från betänkandetexten. Jag kommer inte att ta
            mig tid att uppge sidorna. Men ni får gärna återkomma om ni vill
            kontrollera mina uppgifter.
          </note>
          <note>
            Polisens brottsutredande arbete ger anledning till oro.
          </note>
          <note>
            Genomströmningstiderna har blivit längre.
          </note>
          <note>
            Nyrekryteringen av missbrukare bland ungdomar har ökat.
          </note>
          <note>
            Angående den ekonomiska brottsligheten har antalet äldre ärenden
            minskat, men de mer omfattande ärendena återstår, vilket också
            detta "inger utskottet viss oro".
          </note>
          <note>
            Närpolisreformen fungerar inte.
          </note>
          <note>
            Riksåklagaren har uttalat oro över utvecklingen av polisens brottsutredande
            verksamhet, möjligheten att klara upp brott har minskat under
            90-talet och för detta ger utskottet än en gång uttryck för "en
            viss oro" och välkomnar regeringens intentioner om en översyn.
          </note>
          <note>
            Det behövs bättre rekrytering av poliser till glesbygd.
          </note>
          <note>
            Inom kriminalvården minskad programverksamhet, minskad andel
            narkomaner i behandlingsprogram.
          </note>
          <note>
            Alltför få placerade enligt paragraf 34. Finansieringsfrågan
            är orsaken, enligt utskottet.
          </note>
          <note>
            Under 1999 har man arbetat med att höja rapporteringsfrekvensen
            hos personalen, står det i betänkandet. På en direkt fråga till
            kriminalvårdens säkerhetschef i utskottet konstaterades att det
            snarare är så att rapporteringsbenägenheten hos personalen har
            minskat på grund av rädsla.
          </note>
          <note>
            Samarbete med frivilligorganisationer är bra säger regeringen,
            men i utskottstexten noterar man samtidigt att kriminalvårdens
            personal har mött problem med att genomföra detta samarbete på
            grund av bristande ekonomiska och personella resurser.
          </note>
          <note>
            Sedan är det frågan om häktessituationen. Utskottet konstaterar
            att de åtgärder kriminalvården vidtagit under de senaste åren
            ännu inte har fått avsedd verkan. Antalet fängelsedömda i häkte
            i avvaktan på fängelseplacering är alltjämt oförsvarligt högt.
          </note>
          <note>
            Regeringen anför att behovet av kompetensutveckling bland kriminalvårdens
            personal för närvarande är mycket stort. Antalet utbildningsdagar
            minskade med 25 % under 1999. Det anser utskottet är mycket otillfredsställande.
          </note>
          <note>
            Ja, listan blir lång med konstateranden av majoriteten i utskottet.
            Det här och det här fungerar inte. Så avstyrks alla motioner från
            kristdemokraterna och oppositionen som innehåller förslag på förbättringar
            av polisens och kriminalvårdens situation. Hur går detta ihop?
            Kan vänsterfalangen, socialdemokraterna med stödpartierna, på
            ett trovärdigt sätt förklara för oss andra och för myndigheterna
            och deras personal som lever i denna verklighet hur detta går
            ihop?
          </note>
          <note>
            Vi kristdemokrater ser mycket allvarligt på utvecklingen i rättssamhället,
            där bristande resurser har lett till en rad negativa effekter.
            Den ökade och den avancerade brottsligheten måste mötas med kraftfulla
            insatser, både på kort sikt och på lång sikt.
          </note>
          <note>
            I regeringsförklaringen för år 2000 citerar Göran
          </note>
          <note>
            Persson Olof Palme som en gång sade: Barnen ska stå främst. Den
            enda praktiska anknytningen till framtiden som vi egentligen har
            är barnen. Barns och ungdomars villkor i dag är avgörande för
            hur framtidens
          </note>
          <note>
            Sverige kommer att se ut. En framtidsinriktad politik kräver
            att barnen står i centrum.
          </note>
          <note>
            Detta är precis vad vi kristdemokrater tycker är angeläget. Att
            arbeta förebyggande, komma in tidigt och skapa levnadsvillkor
            som gör att barn och unga kommer rätt i livet är det allra viktigaste
            inom rättsväsendet. Det är också därför som vi anslår 10 miljoner
            för att genomföra en landsomfattande kampanj som i första hand
            skulle vända sig till föräldrar och personalgrupper som arbetar
            med barn. Kampanjtemat skulle kunna vara: "Föräldrarna är samhällets
            viktigaste brottsförebyggande resurs." Men den motionen har också
            avstyrkts.
          </note>
          <note>
            Lite längre fram i regeringsförklaringen står det att brott ska
            bekämpas liksom brottens orsaker. Poliserna ska bli fler, och
            polisens förmåga att förebygga och klara upp brott ska öka.
          </note>
          <note>
            Ja, det är en bra inriktning, men den är inte trovärdig då den
            inte går hand i hand med konkreta insatser. Den väg den regerande
            vänsterfalangen har valt har i stället under en lång tid handlat
            om att dra ned och beskära. Nu år 2000 skördar vi konsekvenserna
            av detta.
          </note>
          <note>
            Då kan jag inte annat än kommentera Alice
          </note>
          <note>
            Åströms retorik. Den är densamma som i fjol. Jag läste i protokollet
            från fjolåret att vi i oppositionen föreslog mer pengar. Men Alice
            Åström sade själv i fjol att för polisens del behövs det inga
            mer pengar.
          </note>
          <note>
            Nu har hon ändrat sig därför att verklighetsbilden har förändrats.
            Ja, vi ändrar oss också när verklighetsbilden ändrar sig. Det
            är det man måste göra som politiker.
          </note>
          <note>
            Kärnan i kristdemokratisk politik är att arbeta förebyggande,
            att ha långsiktighet och mindre av akutinsatser då det redan har
            gått snett. Tyvärr har regeringen valt akutinsatsvägen. En del
            saker försöker man att åtgärda i årets budgetproposition, som
            man kallar "den historiskt största satsningen på rättsväsendet".
            Tyvärr har nedmonteringen gått så långt att man omöjligt kan vända
            rodret i en handvändning.
          </note>
          <note>
            I december 1999 stod jag här och fick försvara varför kristdemokraterna
            kunde vara så okunniga att de ville ge polisen 180 miljoner utöver
            regeringens budget. Vänsterfalangen försökte förlöjliga oss i
            debatten. Ingvar Johnsson sade att Ragnwi Marcelind får kristdemokraternas
            1,5 % i högre anslag till polisen att låta som en avgörande insats
            mot all ondska i samhället. Han tyckte att det talade för sig
            självt.
          </note>
          <note>
            Ja, 180 miljoner kronor marginaliserades. Men i den nuvarande
            betänkandetexten säger regeringen och utskottsmajoriteten att
            varje ny polis kostar ca 0,4
          </note>
          <note>
            miljoner, och en ökning med 140 poliser skulle kosta
          </note>
          <note>
            56 miljoner kronor. Ja, jag får väl citera Ingvar
          </note>
          <note>
            Johnsson: Det talar för sig självt!
          </note>
          <note>
            I år skulle jag vilja fråga Ingvar Johnsson: Hade det inte varit
            bättre att redan i fjol ha yrkat bifall till vårt förslag i stället
            för att komma igen i vårpropositionen och erkänna att ni hade
            fel? Det är intressant att i vårpropositionen blev 180 miljoner
            svaret på polisens ekonomiska situation enligt socialdemokraterna.
          </note>
          <note>
            Men nu är det år 2000, och redan i samband med vårpropositionen
            medgav regeringen att polisväsendets ekonomiska situation är bekymmersam.
            Både polisen och kriminalvården har utnyttjat sina anslagskrediter,
            och resursbehoven är stora trots nedskärningarna. Regeringen skriver
            i sin budgetproposition att med de resurser som nu tillförs polisväsendet
            kan utbildningskapaciteten ökas så att det blir möjligt att år
            2001 anta omkring 660 polisstuderande. Vi välkomnar denna åtgärd.
            Vi har under flera år hävdat att den är nödvändig. Vi beklagar
            dock att insatsen kommer så sent och att det med beaktande av
            de avgångar som kan förutses endast innebär 140 nya poliser år
            2001.
          </note>
          <note>
            Detta kommer inte att räcka. Därtill kommer alltfler och allt
            längre sjukskrivningar inom poliskåren.
          </note>
          <note>
            Den förhållandevis höga medelåldern och pensionsavgångar framöver
            bidrar till att behovet av nyrekrytering trots nuvarande insatser
            är väsentligt större. Vi kristdemokrater har därför satsat 290
            miljoner för 2001 utöver vad regeringen anslår, och vi säger att
            man borde omgående starta en tredje polishögskola.
          </note>
          <note>
            Då rikspolischefen Sten Heckscher besökte utskottet sade han:
            För närvarande har vi näsan över vattenytan, men på sikt är polisen
            rena konkursboet.
          </note>
          <note>
            Inom en tioårsperiod riskerar polisen att ha ett underskott på
            10 miljarder.
          </note>
          <note>
            Enligt Rikspolisstyrelsens egna beräkningar - jag har med mig
            listan här - ser rekryteringen illavarslande ut. Även om man rekryterar
            500 nya poliser varje år fram till 2015, skulle det ändå innebära
            att det 2015 finns en poliskår på bara 14 790 poliser. Det är
            alltså långt ifrån det uppsatta målet som Rikspolisstyrelsen har
            ställt om 19 000 poliser och också långt ifrån det mål för 2001
            som vår nya justitieminister talade om i TV för en tid sedan,
            nämligen 16 700
          </note>
          <note>
            poliser.
          </note>
          <note>
            I dag är 5 000 poliser mellan 45 och 55 år. 3 600
          </note>
          <note>
            är över 55 år. 50 % av poliskåren är över 45 år. I
          </note>
          <note>
            Skåne är bara 3 % under 30 år.
          </note>
          <note>
            Ett annat problem framöver är att få behålla de nyanställda poliserna.
            Alltfler unga poliser slutar. Låg lön, stress och en känsla av
            otillräcklighet driver dem att söka andra jobb. Enligt vice ordförande
            i Polisförbundet Lars Ericson är det oftast relativt unga poliser,
            mellan 35 och 40 år, som är mest benägna att lämna yrket. Avhoppen
            sker till andra mindre slitsamma yrken med högre lön. Kvar blir
            en grånad poliskår med en allt högre medelålder. Långtidssjukskrivningarna
            blir alltfler. Detta märks bl.a. genom att många äldre polismän
            får läkarintyg på att de inte orkar arbeta skift. Var tionde polis
            har ett sådant läkarintyg.
          </note>
          <note>
            I Stockholm har långtidssjukskrivningarna ökat med 50 %. Andelen
            sjukskrivna på grund av psykiska besvär ökade mest bland läkarna,
            därefter följt av polisen. Kristdemokraterna menar att arbetsmiljön
            måste förbättras avsevärt för polisen, och vi vill med de resurstillskott
            vi har lagt fram också införa rehabiliterande insatser.
          </note>
          <note>
            Närpolisreformen infördes 1994 efter ett riksdagsbeslut. Reformen
            hade goda intentioner, och många gick in i organisationen med
            glädje och förväntan. I dag har många tappat gnistan.
          </note>
          <note>
            Enligt BRÅ, Brottsförebyggande rådet, har antalet närpolisområden
            skurits ned från 480 till 360 under de senaste åren. I dag finns
            det en närpolis per 1 400
          </note>
          <note>
            invånare. Vi kristdemokrater har ett mål om att det åtminstone
            ska finnas en närpolis per 1 000 invånare.
          </note>
          <note>
            När inte polisen har resurser så att den kan bekämpa brottsligheten
            blir samhällsbilden annorlunda.
          </note>
          <note>
            I dag har vi kommit dithän att kommunerna hyr in vaktbolag. Bevakning,
            konsulttjänster och säkerhetsutrustning omsätter 12,5 miljarder
            kronor om året. De uppgifter som polisen inte hinner klara av
            får vaktbolagen klara av. På det sättet har faktiskt inbrotten
            i min hemstad sjunkit med 80 %.
          </note>
          <note>
            En viktig fråga att diskutera är hur Socialdemokraternas rättspolitik
            förhåller sig till deras grundläggande ideologiska tankar. Socialdemokraterna
            talar om klasskamp och om att vilja motverka klassklyftor.
          </note>
          <note>
            Men vad är det då som händer i samhället? Vad gör den enskilde
            medborgaren som inte har råd att anlita ett bevakningsbolag? Här
            erbjuds inga alternativ.
          </note>
          <note>
            Polisen kan inte skydda hans egendom. Kostnaden för vaktbolagets
            tjänster blir alltför hög. Näringsidkaren skjuter inbrottstjuven
            i benet. Gärningsmannen blir brottsoffer. Brottsoffret blir gärningsmannen
            som hyllas för sina tjänster. Allmänhetens tilltro till rättssamhället
            får sig en allvarlig knäck.
          </note>
          <note>
            Regeringen skriver i sitt brottsförebyggande program Allas vårt
            ansvar att rättsväsendet inte ensamt kan bekämpa brottsligheten,
            detta trots att medborgarna betalar skatt för att staten ska klara
            rättssäkerheten på ett tillfredsställande sätt. Den nya inriktningen
            framgår ganska tydligt av programmet där det står så här: "Ordningsvakter
            och väktare har en viktig roll för att förebygga brott, liksom
            bevakningsföretag och andra organ som verkar för ökad säkerhet
            i samhället.
          </note>
          <note>
            I Tyrgghetsutredningens slutbetänkande föreslås bland annat att
            användningen av ordningsvakter ska utvidgas."
          </note>
          <note>
            Hur blir det då med de som inte har råd att betala för sin säkerhet?
            Kommer vi att få samma utveckling som i USA? Jag kanske kan få
            ett svar på dessa frågor av Ingvar Johnsson senare.
          </note>
          <note>
            Fru talman! Till sist vill jag bara med några få ord beröra kriminalvården.
            Vi vet att kriminalvården hade ett underskott som aviserades i
            vårpropositionen med
          </note>
          <note>
            240 miljoner, vilket regeringen blundade för. Nu säger regeringen
            att man vill satsa hela 270 miljoner, och detta ska räcka till
            66 nya platser, till utökad programverksamhet med ett hundratal
            nya platser och till kraftfulla insatser för att bekämpa narkotikan
            på anstalterna.
          </note>
          <note>
            Men såvitt vi vet nu är underskottet för 2000 190
          </note>
          <note>
            miljoner. Då är det förvånansvärt att man kan säga att
          </note>
          <note>
            270 miljoner är en historisk satsning.
          </note>
          <note>
            Enligt Stig Fjärstedt, planeringschef för kriminalvården, måste
            man betala tillbaka 175 miljoner av de tilldelade resurserna på
            270 miljoner, och då har man bara 70 miljoner kvar. Dessa 70 miljoner
            ska räcka till alla aviserade satsningar som justitieministern
            talade om i TV i samband med Österåkershändelsen, till bättre
            säkerhet, mer personal, mindre avdelningar,
          </note>
          <note>
            66 nya platser osv. Det förstår vem som helst att när det gäller
            kriminalvården handlar det inte om resurstillskott, det handlar
            om besparingar.
          </note>
          <note>
            Här har vi anslagit 250 miljoner kronor utöver regeringens anslag
            till kriminalvården. Med dessa pengar vill vi försöka förbättra
            programverksamheten. Vi vill se till att missbrukarna får genomgå
            sina program för att de ska kunna bli fria från sitt missbruk
            osv.
          </note>
          <note>
            Mot bakgrund av det som jag har redogjort för i mitt anförande
            skulle jag gärna vilja veta vad regeringspartierna menar när de
            säger att allt står så väl till. Skulle man kunna få en redogörelse?
            Planeringschef Fjärstedt sade i utskottet att det t.o.m. var nödvändigt
            att utöka anslagskrediten för att man ska kunna jobba vidare.
            Är det regeringspartiernas mening att kriminalvården ska arbeta
            med lånade pengar? Är det detta som är långsiktig verksamhet?
          </note>
          <note type="speaker">
            Anf. 27 ALICE ÅSTRÖM (v) replik:
          </note>
          <note>
            Fru talman! Till att börja med pekade Ragnwi
          </note>
          <note>
            Marcelind i sitt anförande på att det fanns en hel del områden
            där även majoriteten säger att det finns problem. Vi möter nu
            dessa problem med en väldigt stark satsning.
          </note>
          <note>
            Om man gör en jämförelse med förra årets debatt föreslog Kristdemokraterna
            320 miljoner kronor mer än vad majoriteten hade föreslagit. I
            år är beloppet uppe i 1 miljard utöver vad regeringen har skjutit
            till.
          </note>
          <note>
            Det här är en fråga där man måste se på helhetsbilden. Vad sparar
            då Kristdemokraterna på? Jo, man sparar på ekonomisk trygghet
            vid sjukdom och handikapp. Där drar Kristdemokraterna ned med
            5,8
          </note>
          <note>
            miljarder. Man drar ned med 845 miljoner på ekonomisk trygghet
            för familjer med barn. Man drar ned på ekonomisk trygghet vid
            arbetslöshet, minus 9 miljarder. Så fortsätter det på område efter
            område.
          </note>
          <note>
            Med den politik som Kristdemokraterna för och med dessa neddragningar
            kommer det säkert att behövas ytterligare kraftfulla satsningar
            på rättsväsendet för att man ska kunna möta de problem som detta
            kommer att skapa. Det handlar om en avvägning.
          </note>
          <note>
            Vi i Vänsterpartiet är väl medvetna om att det finns mängder
            av saker som behöver göras inom hela området, inom kriminalpolitiken,
            inom kriminalvården, inom polisen, inom domstolsväsendet. Men
            man måste ha en helhetsbild. Man kan inte blunda för att det ändå
            finns en begränsning i ekonomin. Det viktigaste är att man har
            en helhetssyn och kan erbjuda en social trygghet för människor.
            Det är detta som gör att man får ett tryggt samhälle.
          </note>
          <note type="speaker">
            Anf. 28 RAGNWI MARCELIND (kd) replik:
          </note>
          <note>
            Fru talman! Det är väldigt viktigt med en helhetsbild, Alice
            Åström. Precis som Alice Åström sade i sitt anförande är det viktigt
            att man inte bara arbetar med de repressiva uppgifterna, att det
            är inte bara dessa uppgifter som finns kvar för polisens verksamhet.
            Där är vi Kristdemokrater oerhört angelägna om att man jobbar
            brottsförebyggande, inte minst bland barn och unga.
          </note>
          <note>
            När det gäller helheten satsar Kristdemokraterna mer på kommunerna
            än vad Alice Åströms stödparti till regeringen har gjort. Jag
            tror att det handlar om en siffra på 3 miljarder utöver vad regeringen
            har anslagit till kommunal verksamhet. Dessa satsningar görs på
            verksamheter som ska komma in tidigt för att barn och ungdomar
            ska hamna på rätt köl, precis som jag sade i mitt anförande.
          </note>
          <note>
            Beträffande vem man tar pengar ifrån eller vem man ger pengar
            till har Alice Åström varit med om att införa en maxtaxa som enbart
            gynnar höginkomsttagare. Ta en ensamstående mamma som exempel,
            som i dagsläget har en väldigt låg dagisavgift. Om hon vill gå
            upp i arbetstid för att få en bättre inkomst straffas hon. De
            föräldrar som inte har någon kommunal barnomsorg straffas också.
          </note>
          <note>
            Tänk om vi hade ett skattesystem där det gick till på samma sätt,
            att vi sänkte skatten bara för höginkomsttagarna och inte för
            låginkomsttagarna! Det skulle verkligen vara upprörande, även
            för Alice
          </note>
          <note>
            Åström.
          </note>
          <note type="speaker">
            Anf. 29 ALICE ÅSTRÖM (v) replik:
          </note>
          <note>
            Fru talman! Jag hade inte riktigt förberett mig på att diskutera
            maxtaxan. Ragnwi Marcelind beskrev maxtaxan som att den enbart
            skulle gynna höginkomsttagare medan låginkomsttagare inte får
            någonting. Hon borde nog studera detta med maxtaxan ytterligare.
            Procentuellt sett kommer maxtaxan för många låginkomsttagare att
            innebära en möjlighet att gå upp från ett deltidsarbete till ett
            heltidsarbete utan att straffas för det. Sedan är det genom skattesystemet
            som det ska ske en omfördelning, inte genom avgiftspolitiken.
          </note>
          <note>
            För att återgå till diskussionen om rättsväsendet vill jag lyfta
            fram ytterligare två frågor.
          </note>
          <note>
            Jag har också stött på kommuner som hyr in vaktbolag därför att
            det är oroligt i centrum på helgerna när ungdomar drar omkring.
            Men det är samma kommun som för att göra en besparing har stängt
            fritidsgårdarna. Då drar ungdomarna omkring i centrum och ställer
            till problem. I stället för att öppna fritidsgårdarna hyr kommunen
            in vaktbolag som ska försöka komma till rätta med detta.
          </note>
          <note>
            Det är den här politiken som har bedrivits. Man har skurit ned
            på missbruksvården, på fritidsgårdarna och på många sociala områden.
            Detta har också skapat ökade problem i samhället.
          </note>
          <note>
            Men frågan är: Ska vi möta problemet med vaktbolag, som i kommunen,
            eller med ökade polisresurser och mer poliser? Eller ska vi kanske
            möta det med att återigen se till att det finns fritidsgårdar
            och att det finns vuxna på barns och ungdomars område?
          </note>
          <note>
            Sedan måste jag ändå ta upp detta med att driva kriminalvården
            på kredit. Under de borgerliga åren drev man ju det mesta av verksamheten
            på kredit över huvud taget, så jag tycker nog att vi har kommit
            en väldigt bra bit på väg när vi nu kan satsa pengar och när inte
            all verksamhet bedrivs på kredit.
          </note>
          <note type="speaker">
            Anf. 30 RAGNWI MARCELIND (kd) replik:
          </note>
          <note>
            Fru talman! Jag måste säga till regeringspartiet att man har
            fått en väldigt samspelt partner i Alice
          </note>
          <note>
            Åström, som går i svaromål till hundra procent. Jag hoppas att
            hon ska få betalt för detta, kanske i form av någon bra post framöver.
          </note>
          <note>
            När det gäller det brottsförebyggande arbetet är det faktiskt
            så här, Alice Åström, att även polisen arbetar brottsförebyggande.
            I min kommun har det varit nedskärningar inom polisen. Det har
            gjort att man har fått dra in ungdomspatrullerna, som faktiskt
            har ägnat en stor del av sina fredags- och lördagskvällar åt att
            finnas på ungdomsgårdarna. Vi har fått en ökad kriminalitet på
            ungdomsgårdarna därför att ungdomspatrullerna inte har funnits
            där. Jag var på polisstationen och frågade: Varför finns ni inte
            där längre? Man svarade: Vi måste vara med vid utryckningen för
            vi har inte tillräckligt med poliser. Så det går hand i hand hela
            vägen.
          </note>
          <note>
            När det gäller brottsförebyggande arbete bland barn och unga
            finns det en rad förslag att genomföra.
          </note>
          <note>
            Jag har också tagit fram ett förslag i motionen som handlar om
            att göra en kampanj om att tala om familjens roll. Men inte heller
            där har Alice Åström ställt upp på mitt förslag.
          </note>
          <note>
            Jag säger inte att det är helt fel att anlita vaktbolag. Men
            jag blir rädd när vaktbolagen omsätter lika mycket pengar som
            polisen och när regeringspartierna säger att det är en klar inriktning
            inför framtiden.
          </note>
          <note>
            Då frågar jag mig hur det går med klasskampen, hur det går med
            de svaga som inte har råd att anlita bevakningsbolag. Ska vi få
            en utveckling som i USA?
          </note>
          <note>
            För övrigt, Alice Åström, finns det en rad kostnader som tillkommer
            genom EU-ordförandeskapet. Jag ska inte ställa någon fråga om
            detta, men det kommer att kosta cirka en halv miljard, enligt
            uppgifter i medierna i går. Dessa pengar finns inte heller avsatta
            inom polisbudgeten, så vi som opposition kommer nog att få avsätta
            ännu mer pengar nästa år, befarar jag, därför att verklighetsbilden
            kommer att bli ytterligare förändrad framöver. Vi tror på ett
            tryggt rättssamhälle där polisen har sin uppgift, men där Alice
          </note>
          <note>
            Åström och jag som politiker har vår uppgift.
          </note>
          <note type="speaker">
            Anf. 31 GUNNEL WALLIN (c):
          </note>
          <note>
            Fru talman! Centerpartiet anser att en av de viktigaste uppgifterna
            för samhället är att minska brottsligheten och därigenom öka människors
            trygghet och livskvalitet.
          </note>
          <note>
            Brottsutvecklingen kan inte stävjas bara genom traditionella
            åtgärder inom rättsväsendets ram, utan även det brottsförebyggande
            arbetet måste förstärkas.
          </note>
          <note>
            Engagemanget från allmänheten och de ideella organisationerna
            bör tas till vara bättre. Samordningen och samarbetet mellan myndigheter,
            enskilda medborgare och olika organisationer måste utvecklas.
          </note>
          <note>
            Även samordningen mellan de olika rättsmyndigheterna måste klart
            förbättras.
          </note>
          <note>
            Normbildningen i samhället spelar en avgörande roll för att förhindra
            brott.
          </note>
          <note>
            Det är främst i familjen som barn ges värderingar och normer
            som de följer hela livet. Familjepolitiken måste utgå från barnens
            rätt att känna trygghet under uppväxten, och samhället måste naturligtvis
            erbjuda familjerna stöd i detta arbete.
          </note>
          <note>
            Individen har ett stort behov av såväl trygghet och bekräftelse
            som frihet för att kunna förverkliga sina inneboende möjligheter.
            Det är viktigt för en persons självrespekt och inre trygghet att
            få bekräftelse från andra och att få känna att man betyder något.
            Tryggheten under barndomen är ofta avgörande för barnets framtid.
          </note>
          <note>
            Alla människor måste också ha möjlighet att påverka sina egna
            liv. Ofrihet och otrygghet leder ofta till frustration, aggression
            och förtvivlan, vilket i sin tur kan leda en person in på den
            kriminella banan.
          </note>
          <note>
            Skolan och föreningslivet har också ett viktigt ansvar för barns
            och ungdomars normbildning. Våld, nedsättande ord och andra former
            av dåligt uppförande får aldrig tolereras i skolan eller i föreningslivet.
          </note>
          <note>
            Målet, att öka rättsväsendets förmåga och effektivitet när det
            gäller att förebygga och bekämpa brott av olika slag, kräver ett
            ökat antal poliser mot vad vi har i dag. I hela landet finns det
            i dag knappt 16 000
          </note>
          <note>
            poliser. Det är svårt att säga ett exakt antal, för det finns
            många siffror i luften. Behovet sägs vara 19 000
          </note>
          <note>
            poliser. Om siffran är exakt vet jag inte, men att det behövs
            fler poliser är vi nog alla överens om. Och det behövs fler utbildningsplatser
            för polisen, på fler platser och med en nära koppling till verksamheten
            ute på fältet. Det är därför som Centerpartiet satsar mer resurser
            på rättsväsendet, och då särskilt på polisen och kriminalvården.
          </note>
          <note>
            Polisväsendet har självklart en huvudroll i arbetet för att motverka
            våldstendenser i samhället. För att detta ska vara möjligt är
            det en förutsättning att det finns tillgång till polis under dygnets
            alla timmar i varje kommun och, i de stora städerna, i varje stadsdel.
          </note>
          <note>
            Poliserna ska göra det som de är utbildade för.
          </note>
          <note>
            Anställ civila till övrigt arbete som polisen inte är så bra
            på!
          </note>
          <note>
            Närpolisen är nödvändig eftersom den möjliggör att polisens arbete
            i högre grad kan utformas utifrån de lokala behoven och förutsättningarna.
            Centerpartiet har ställt sig bakom närpolisorganisationen. Men
            den ska ju fungera, och då krävs det att det finns poliser på
            tjänsterna, vilket borde vara en självklarhet. Vi kan ta Skåne
            och Malmö som exempel, där
          </note>
          <note>
            20 % ska vara närpoliser. Någon sade att det bara är en kuliss.
          </note>
          <note>
            Centerpartiet tar avstånd från den centralisering av närpolisen
            som pågår över hela landet; det som i poliskretsar kallas för
            lokalpolisområden.
          </note>
          <note>
            Min fråga är: Hur avser regering och majoritet att lösa det som
            så vackert skrivs i budgeten, att med de resurser som nu tillförs
            åter öka antalet poliser och se till att närpolisen får de resurser
            som behövs? Frågan är när det ska inträffa i verkligheten. Ska
            vi ha närpolisorganisationen? Ska den finnas, eller ska centraliseringsvågen
            fortsätta? Jag kan rikta dessa frågor också till stödpartierna
            Miljöpartiet och Vänstern.
          </note>
          <note>
            Fru talman! Det är precis samma sak med tingsrätterna. I min
            hembygd, nordvästra Skåne, föreslås en nedläggning av Klippans
            tingsrätt. Den behövs mer än någonsin i dagens läge, inte minst
            för att markera rättstryggheten ur ett medborgarperspektiv.
          </note>
          <note>
            Och när det gäller tingsrätten i Ängelholm ska Ängelholm bli
            kansliort.
          </note>
          <note>
            Jag kan ta motsvarande exempel som Gun Hellsvik tog tidigare
            från södra Skåne med Simrishamn och Ystad. På tingsrätten i Helsingborg
            finns det nämligen inte ett enda utrymme över för att få in övrig
            verksamhet.
          </note>
          <note>
            Centerpartiet kräver en decentraliserad tingsrättsorganisation.
            Jag har vid flera tillfällen från denna talarstol frågat efter
            en kvalitetsanalys, om det är bättre kvalitet på de större tingsrätterna
            jämfört med de mindre tingsrätterna. Jag har också frågat efter
            en ekonomisk konsekvensanalys, men jag har inte fått något svar.
            Det krävs mer specialisering och mer administration är det svar
            som jag har fått. Hur är det med medborgarperspektivet?
          </note>
          <note>
            Från Vänsterpartiet tog man upp denna underifrånprocess som ser
            så vacker ut. När man kommer ut på tingsrätterna, och jag har
            besökt många, känner de inte igen den.
          </note>
          <note>
            Om Domstolsverkets ställning blir för stark kan det innebära
            ett hot mot självständigheten. En tänkbar möjlighet är ju att
            lägga ut verkets uppgifter på domstolarna - en decentralisering.
            Därför föreslår vi i
          </note>
          <note>
            Centerpartiet en utredning av den framtida rollen när det gäller
            Domstolsverket.
          </note>
          <note>
            Åklagarna genomförde för några år sedan en omorganisation i centraliseringens
            tecken. Nu fortsätter den i södra Skåne, i Ystad som vi hörde
            här nyss. Det tar för lång tid för åklagarna att ta sig Ystad,
            och därför ska de in till Malmö. Jag efterlyser också här medborgarperspektivet.
            Jag vill ändå tillstå precis det som Alice Åström tog upp här.
            Visst har åklagarna lyckats i sin rekrytering, kompetenshöjande
            utbildning och uppföljning på ett föredömligt sätt trots de snäva
            budgetramarna. Men det har kostat på för personalen. De är ganska
            slutkörda.
          </note>
          <note>
            Sedan har vi det stora problemet när det gäller förhållandet
            mellan åklagare och polis, att utredningarna från polisen dröjer
            och att detta går ut över medborgarna. Det är väntetid, och utredningarna
            läggs ned för att brott ej kan styrkas. Därför är det ju bra att
            det kommer en utredning nu.
          </note>
          <note>
            Inom kriminalvården måste den viktigaste uppgiften vara att se
            till att internerna inte återfaller i brott utan ges förutsättningar
            att skapa sig ett laglydigt liv efter frigivningen samt att vara
            fria från narkotika. Arbete, utbildning, arbetsträning och träning
            i social färdighet ska erbjudas de intagna. De måste också ges
            möjlighet att utveckla det personliga ansvaret.
          </note>
          <note>
            Den programverksamhet som i dag riktas till interner har visat
            sig ge goda resultat och ska därför prioriteras. Men det som är
            mest bekymmersamt inom kriminalvården är ju den besparing som
            ännu pågår. Man har nästan tagit bort all rehabilitering.
          </note>
          <note>
            Även för dem som behöver missbruksvård, alltså
          </note>
          <note>
            § 34, och det är ju ganska många, avslås många ansökningar på
            grund av resursbrist. Jag sitter själv i
          </note>
          <note>
            Kriminalvårdsnämnden och vi har haft flera fall -
          </note>
          <note>
            trots att man har laglig rätt. Det gäller då för kriminalvården
            att välja mellan behandling eller att säga upp personal, vaktpersonal.
            Är det acceptabelt i en modern rättsstat, som vi ändå har i Sverige?
            Den frågan ställer jag. Jag tycker det inte.
          </note>
          <note>
            Det är viktigt att behandlingsinstanserna för psykiskt sjuka,
            sexualförbrytare och drogmissbrukare upprätthålls på en hög nivå.
            Men även här är det stora brister. Det finns stora behov av vård,
            särskilt psykiatrisk vård och rättspsykiatrisk vård, som har ökat
            katastrofalt. Det ser mycket bekymmersamt ut om man är ute på
            fältet i verkligheten. Många är psykiskt sjuka, och även den kroppsliga
            hälsan och tandvården är urusel. Vet ni att ett vårddygn för en
            kriminell kostar 12 000 kr? Vi pratar här igen om helheten och
            helhetssynen.
          </note>
          <note>
            Vilka resurser finns för att åtgärda det som jag nämnde nyss?
            Jag var i förra veckan och besökte kvinnofängelset Färingsö. Där
            har de två läkartimmar per vecka för 30 intagna kvinnor. De är
            i mycket dåligt skick. 90 % är missbrukare, och 75 % av dessa
            kvinnor är grava missbrukare. Den maktlöshet som uttalades hos
            skötarna kan jag mycket väl förstå. Det här är långt ifrån en
            drogfri anstalt. Vi pratar om kriminal-vård!
          </note>
          <note>
            Tänk om dessa kvinnor hade kunnat bli behandlade och fått möjlighet
            till en ny start i livet. Tänk om de givits möjlighet att känna
            att de betyder något, att de har en uppgift i samhället och inte
            bara, som jag upplevde det under mitt besök därute, är männens
            redskap. Tänk om man kunde använda tiden på anstalt till att rehabilitera
            och förbättra detta med drogfriheten. Annars finns det ju en risk
            att de är där igen ganska snart.
          </note>
          <note>
            Man har startat en föräldrautbildning ute på Färingsö. Det var
            mycket positivt. Men det väcker starka känslor - ångest - för
            dessa kvinnor. Då behövs det ju åtgärder. Men det finns ingen
            psykolog. Inom kvinnofängelserna finns det bara en halv psykologtjänst
            på Hinseberg - alltså inom hela verksamheten.
          </note>
          <note>
            Man måste ju tänka på helheten.
          </note>
          <note>
            Jag tog upp några saker här som har inträffat eller inträffar
            i kriminalvården. Det gäller hoten mellan de intagna. Det gäller
            gängbildningarna, det är inte längre bara de kriminella mc-klubbarna.
            Vi har kraven på och hoten mot de anställda som ökar. Det blir
            allt hotfullare. Det blir inte bättre av att de mindre anstalterna
            ska centraliseras till en stor enhet med 250
          </note>
          <note>
            platser i Mellansverige. Det var ju den visionen vi fick presenterad
            för oss i utskottet.
          </note>
          <note>
            En annan hotbild är de över 100 livstidsdömda som kallar sig
            själva för en tickande bomb. Vi har utslussningen för de långtidsdömda.
            Det finns en jättebra försöksenhet utanför Norrköping. Men det
            behövs mer. Och det finns inte på kvinnosidan. Det behövs också.
            Jag känner att vi behöver morötter i stället för bestraffningar.
            Det tycker jag att vi fick se på utskottets resa till Kanada.
          </note>
          <note>
            Många döms till samhällstjänst. Det är svårt att verkställa det
            inom rimlig tid och att hitta platser.
          </note>
          <note>
            Detta borde ses över. Det var egentligen avsett för unga förstagångsförbrytare.
            Men så är det inte riktigt i dag. Det är svårigheter att få lekmannaövervakare.
          </note>
          <note>
            Platserna i häktena har redan tagits upp. Det lever man fortfarande
            inte upp till.
          </note>
          <note>
            Förra året när vi debatterade rättsområdet agerade jag för Centerpartiet
            i debatten för mer resurser till rättsväsendet. Det är bra att
            de kommer, men de räcker ju inte. Jag agerade också för bättre
            samverkan -
          </note>
          <note>
            och något har väl hänt. Det gällde vidare en kraftfullare ledning,
            bättre möjligheter till uppföljning och utvärdering, ökad polisiär
            närvaro, kortare handläggningstider, en decentraliserad tingsrättsorganisation
            och att stoppa återfall i kriminalvården.
          </note>
          <note>
            Vad har skett under det här året? Det har varit omorganisationer.
            Det har varit indragningar och besparingar in på bara skinnet.
            Kompetens har försvunnit och arbetsmiljön försämrats. Nu ska man
            betala anslagskrediterna.
          </note>
          <note>
            Det har slitit hårt på befintlig personal. Sjukskrivningarna
            har ökar kraftigt. En utbränd polis sade till mig: Jag känner
            mig förtvivlad när jag inte räcker till.
          </note>
          <note>
            En 60-årig polis som kör radiobil nätter och helger och med mycket
            övertid orkar snart inte längre. Han vet inte i vilken ände han
            ska börja. En ung kvinnlig polis, kanske den enda, i Norrland
            får ta många jourpass för att de andra kollegerna har läkarintyg
            på att de inte orkar. Det handlar också om den enskilde medborgaren
            som känner sig hotad och förföljd och som inte kommer fram till
            polisen utan ständigt blir vidarekopplad. Utredningen dröjer och
            dröjer för att sedan kanske läggas ned i brist på bevis.
          </note>
          <note>
            Det är en sak att tala och skriva. Det är en annan sak att agera
            i verkligheten. Missbruket i vårt land är ett allvarligt bekymmer.
            Det är orsak till mycket kriminella handlingar. Missbruket ökar.
            Det blir nya blandningar, och det sprider sig allt längre ned
            i åldrarna. Och missbruket kostar. Betalning måste ske, annars
            hänger hotet tungt. Det är verkligheten på många håll.
          </note>
          <note>
            Det är inte endast resurser inom rättsväsendet som behövs. Det
            handlar också om att ge tid för att barnen ska lära sig normer
            och regler. Det handlar om att vara förebilder. Riksdagen har
            fastställt att rättsväsendets övergripande mål ska vara att tillgodose
            den enskildes rättstrygghet och rättssäkerhet. Det kriminalpolitiska
            mål som riksdagen fastställt innebär att vi ska minska brottsligheten
            och öka människors trygghet. Detta har landets medborgare rätt
            att kräva.
          </note>
          <note>
            Fru talman! Jag står bakom alla Centerpartiets reservationer
            och särskilda yttranden men för tids vinnande yrkar jag endast
            bifall till reservation 6.
          </note>
          <note type="speaker">
            Anf. 32 ALICE ÅSTRÖM (v) replik:
          </note>
          <note>
            Fru talman! Jag kan hålla med om väldigt mycket av det som Gunnel
            Wallin sade. Det är tre saker som jag skulle vilja ta upp och
            debattera. Det första är kriminalvården. Det sades att det finns
            bara två läkartimmar och en halv psykologtjänst för kvinnorna.
          </note>
          <note>
            Jag delar uppfattningen att man behöver diskutera och förändra
            mycket när det gäller satsningen och fördelningen mellan de manliga
            och kvinnliga fångarna. Men ett problem när det gäller läkartimmarna
            och psykologtjänsten är ju att kriminalvården arbetar efter normaliseringsprincipen.
            Och där råder det full politisk enighet om att läkare och psykolog
            ska man kunna besöka ute på de vanliga sjukhusen. Anser
          </note>
          <note>
            Centerpartiet att vi ska gå ifrån normaliseringsprincipen och
            öka dessa resurser inom kriminalvården? Jag håller med om att
            det är ett faktiskt problem. Men det beror ju på att sjukhusen
            och den psykiatriska vården oerhört gärna tar sig an patienter
            som kommer från kriminalvården.
          </note>
          <note>
            För Vänsterpartiet handlar det mer om vad vi ska göra med psykiatrin
            och sjukhusen för att de faktiskt ska ta sitt ansvar. De har ansvar
            för dessa patienter precis som för alla andra oavsett om de finns
            inom kriminalvården eller inte.
          </note>
          <note>
            Den andra frågan handlar om äldre poliser och om de intyg och
            sjukskrivningar som innebär att de inte kan arbeta fullt ut. Det
            är ett problem som Vänsterpartiet också är klart medvetet om.
            Men detta problem löser man inte genom ökade resurser, utan det
            handlar ju om att vi måste utbilda fler poliser. Och det har nu
            öppnats en ny polishögskola, och det kommer att föreslås ytterligare
            en. Detta är ett problem som vi tyvärr kommer att få dras med
            under en mycket lång tid. Men det är ju ingenting som vi kan åtgärda.
            Vi kan inte kasta in nya unga poliser som faktiskt inte finns
            och som inte är utbildade.
          </note>
          <note type="speaker">
            Anf. 33 GUNNEL WALLIN (c) replik:
          </note>
          <note>
            Fru talman! När det gäller behovet av sjukvård både inom psykiatrin
            och inom den somatiska delen tycker jag nästan att man borde ompröva
            den saken därför att den som är nästan fullt frisk har svårt att
            föra sin talan och komma till i sjukvården. Jag har sett otaliga
            exempel på detta. Man söker sig inte dit. I
          </note>
          <note>
            stället behöver sjukvården komma till anstalten och på annat
            sätt. Det tycker jag faktiskt att vi borde ompröva.
          </note>
          <note>
            Jag håller med om att situationen för kvinnorna kontra männen
            inom fängelserna ser helt annorlunda ut, och det ska de göra.
            Men det finns mycket att göra på kvinnosidan, särskilt som antalet
            kvinnor ökar. Det kan man koppla till samhället i dess helhet
            och hur samhällssituationen ser ut. Och här ser jag att det behövs
            större åtgärder för att förhindra narkotikamissbruket i alla åldrar.
            Då skulle vi kanske också kunna minska antalet fängelseplatser.
          </note>
          <note>
            När det gäller frågan om äldre poliser så vet vi att
          </note>
          <note>
            600 poliser är över 60 år. Jag har själv uppnått den aktningsvärda
            åldern, och jag vet att man inte springer lika fort och inte hoppar
            lika högt. Det är också jobbigt att vara uppe länge på nätterna.
            Jag kan därför förstå detta. Och då gäller det att ta vara på
            dem på rätt sätt.
          </note>
          <note type="speaker">
            Anf. 34 ALICE ÅSTRÖM (v) replik:
          </note>
          <note>
            Fru talman! Det är möjligt att vi kanske behöver diskutera normaliseringsprincipen.
            Men än så länge är det ju den som kriminalvården har att arbeta
            efter.
          </note>
          <note>
            Eftersom man har mött dessa problem har man börjat ha mer läkartider
            och psykologtjänst osv., dvs att man sakta har byggt upp det.
            Det är inte alls tillräckligt inom kriminalvården. Men det beror
            ju på att kriminalvården från oss politiker inte har fått det
            uppdraget.
          </note>
          <note>
            Vi i Vänsterpartiet anser nog fortfarande att det kanske är normaliseringsprincipen
            som ska vara rådande, men vi behöver definitivt debattera situationen
            och kanske gemensamt försöka vidta åtgärder för att förändra den.
          </note>
          <note>
            Det är skönt att också Centerpartiet ser att det finns mycket
            att göra på kvinnosidan inom kriminalvården och att vi kanske
            gemensamt kan driva dessa frågor. Vi i Vänsterpartiet har ju tidigare
            motionerat om dessa frågor, och det har ju börjat ske saker, men
            det behövs säkert mycket mer.
          </note>
          <note>
            Fru talman! Jag vill ta upp frågan om att missbruket ökar och
            att det skapar problem. Det skapar också problem för rättsväsendet.
            Men det stora problemet är ju egentligen den kraftiga minskningen
            av missbruksvård. Om man tittar på LVM-placeringarna så har ju
            de mer än halverats under de senaste åren beroende på att kommunerna
            inte placerar missbrukare.
          </note>
          <note>
            Jag tror snarare att det är på kommunsidan som vi behöver driva
            frågan om en bra missbruksvård för att kunna möta detta behov.
            Det är ingenting som jag tror att vi kan göra någonting åt i rättsväsendet.
            Vi får ta hand om problemen när det minskar.
          </note>
          <note>
            När jag är ute och talar med poliser ute i verksamheten så möter
            jag detta att det känns lönlöst när samma missbrukare hela tiden
            är ute och fortsätter att begå brott och inte får den behandling
            och hjälp som de behöver ute i samhället. Och där behöver man
            göra mycket på kommunsidan.
          </note>
          <note type="speaker">
            Anf. 35 GUNNEL WALLIN (c) replik:
          </note>
          <note>
            Fru talman! Jag välkomnar och tar gärna del av den här diskussionen
            om normaliseringsprincipen.
          </note>
          <note>
            Jag har sett baksidorna under mina studiebesök ute på anstalterna.
            Hur det var på kvinnosidan var nytt för mig, och det gjorde mig
            verkligen bekymrad. Och att man sakta skulle ha byggt upp detta
            känner jag inte, utan jag tycker att det går sakta åt andra hållet.
            Och att inte ha tillgång till psykologresurser när man väcker
            så starka känslor och krafter i ett föräldraprogram är orimligt.
          </note>
          <note>
            När det gäller missbruksvården tycker jag inte att vi kan skylla
            ifrån oss. Alla har ansvar för missbruksvården - familjen, den
            enskilde, kommunen, regionen, landstinget och staten - men alla
            har skurit ned, och situationen är inte värdig. Jag tror att om
            vi kommer till rätta med detta så har vi också gjort en god sak
            när det gäller kriminalvården.
          </note>
          <note type="speaker">
            Anf. 36 CHRISTER NYLANDER (fp):
          </note>
          <note>
            Fru talman!
          </note>
          <note>
            "Mitt ansikte var svullet, missformat och med samma färg som
            en praktfull solnedgång alldeles före nattens inbrott, mitt leende
            clownaktigt förvridet på grund av min spräckta läpp.
          </note>
          <note>
            Mamma, oh, mamma hade han sagt och ögonen var jättelika.
          </note>
          <note>
            Och sedan kom han ihåg hemligheten, kom ihåg alla dessa morgnar
            efter de hemska ljuden och skriken, hur hans far brukade sitta
            vid bordet och dricka kaffe, hur alla betett sig som om allt var
            precis som det skulle. Och han frågade: Var det en olycka?"
          </note>
          <note>
            Dessa ord är tagna ur en bok som jag läste i somras. Författaren
            heter Anna Quindlen. Titeln är Svart och blå.
          </note>
          <note>
            Boken har satt ganska djupa spår i mig, inte bara därför att
            den så tydligt beskriver hur det är att bo i en sådan här familj
            både för mamman och för barnet utan också på grund av den kontrast
            som uppstod när jag läst färdigt, när jag ställde boken i bokhyllan
            och tackade för en mycket givande insikt i hur ett liv kan vara.
            Jag fick möjlighet att leva mig in i hur det kan vara att leva
            ett sådant liv i helvetet och hur det är för väldigt många kvinnor
            och barn i detta land och i övriga världen för vilka det inte
            går att ställa in en bok i bokhyllan och lämna det bakom sig.
          </note>
          <note>
            Ca 15 000 kvinnor anmäler årligen att de utsatts för misshandel.
            Om var och en av dem gjorde som
          </note>
          <note>
            Anna Quindlen och skrev en bok som är ungefär tre centimeter
            tjock så skulle en stapel av dessa böcker bli 450 meter hög. Det
            är tre Kaknästorn ovanpå varandra.
          </note>
          <note>
            Justitieminister Thomas Bodström är tyvärr inte här i dag, men
            han lovade för någon vecka sedan i medierna att skulle stärka
            skyddet för kvinnorna. Han sa att regeringen kunde tänka sig att
            eventuellt införa elektronisk fotboja på mannen för att stärka
            kvinnans skydd. Men varför finns det inte redan nu konkreta förslag?
            Detta är ju ingen nyhet. Det är inget nytt samhällsproblem. Varför
            dröjer regeringen? Folkpartiet vill se ett snabbt beslut i denna
            fråga.
          </note>
          <note>
            Kvinnor som utsätts för förföljelse, trakasserier, hot och våld
            måste beredas största möjliga rörelsefrihet. Det är mannens rörlighet
            som ska begränsas inte kvinnans.
          </note>
          <note>
            Den som inte respekterar besöksförbudet ska kunna förses med
            elektronisk fotboja. I extremfall ska polisen också kunna punktmarkera
            män som återkommande bryter mot besöksförbudet. Hotade som så
            önskar borde också få rätt till vapenlicens för tårgassprej.
          </note>
          <note>
            Fru talman! Riksdagen har just haft en debatt om mobbning. Ibland
            används begreppet mobbning som ett försök att bagatellisera våldshandlingar
            bara därför att de sker i skolans värld. Men de flesta handlingar
            som brukar kallas för mobbning har faktiskt sina motsvarigheter
            i brottsbalken. Det kan handla om ärekränkning, misshandel, vållande
            till kroppsskada, vållande till sjukdom, olaga ofredande och olaga
            hot.
          </note>
          <note>
            De som mobbar begår alltför ofta även andra brott. En studie
            visar att mer än hälften av de åttondeklassare som upprepade gånger
            mobbat andra i skolan också har attackerat, sparkat och hotat
            andra i gatumiljön, utanför skolan. Därför är det så viktigt -
          </note>
          <note>
            både för den som blir mobbad och för den som mobbar - att vi
            på allvar tar itu med problemet. Risken finns ju att mobbningen
            leder vidare till andra brott.
          </note>
          <note>
            Ett brottsförebyggande arbete värt namnet måste också omfatta
            att krafttag tas mot våldet i skolan.
          </note>
          <note>
            Fru talman! Jag har valt att inleda med en fokusering på mobbning
            och kvinnofrid därför att dessa saker så tydligt visar hur viktigt
            det är för den enskilda människans frihet, för hennes makt över
            det egna livet, att rättsväsendet fungerar ordentligt, bra och
            effektivt. För mig som liberal är det viktigt att samhällets insatser
            är lika hårda mot brottsligheten som mot brottslighetens orsaker.
          </note>
          <note>
            Tony Blair säger något liknande: "Tough on crime and causes of
            crime."
          </note>
          <note>
            Det är viktigt att komma ihåg att förebygga. Det måste alltid
            vara det viktigaste. Det perfekta brottet är nämligen det brott
            som aldrig begås. Därför har Folkpartiet även när det gäller denna
            budget satsat mycket på skola och omsorg och därför är Folkpartiet
            ute i kommunerna mycket noga med att prioritera skola och social
            omsorg i den kommunala verkligheten.
          </note>
          <note>
            De viktigaste brottsförebyggarna är, som många tidigare varit
            inne på, föräldrarna. Det får inte bli så att föräldrarna bara
            får göra det som samhället inte orkar med eller klarar av. Ett
            fungerande brottsförebyggande arbete måste utgå från föräldrarnas
            engagemang.
          </note>
          <note>
            Vi i Folkpartiet tänker inte minska vår kamp mot brottslighetens
            orsaker. Liberaler kan heller inte passivt se på när förtroendet
            för rättssamhället undergrävs.
          </note>
          <note>
            Brott, fysisk otrygghet och förfall hotar grunderna för ett öppet
            och demokratiskt samhälle. Varje år utsätts nästan 2 miljoner
            svenskar, själva eller inom familjen, för brott. Trots världens
            högsta skatter lyckas vi i Sverige inte skapa trygghet mot brott
            och övergrepp.
          </note>
          <note>
            Andelen uppklarade brott är oroande liten. Jag har sett att år
            1996 hade endast 21 % av de anmälda brotten klarats upp. Siffrorna
            varierar naturligtvis mellan olika brottstyper. Sämst är det väl
            för den som blir bestulen på sin cykel. Bara någon enstaka procent
            av de brotten klaras upp. Så naggas förtroendet för rättsväsendet
            i kanten.
          </note>
          <note>
            Det är mycket viktigt att medborgarna känner tillit till rättsväsendet.
            För att upprätthålla denna tillit har polisen självklart en nyckelroll.
          </note>
          <note>
            För den som så vill är det lätt att hitta problem och brister
            i det svenska polisväsendet. Men i en sådan här diskussion är
            det viktigt att det inte blir vare sig enkelriktad svartmålning
            eller enkelriktad skönmålning. I stället gäller det att våga se
            både brister och positivt som sker.
          </note>
          <note>
            Polisväsendets största brist för närvarande är just bristen på
            poliser. Jag har läst polisens årsredovisning för år 1999. Där
            skriver rikspolischefen: "Antalet poliser sjönk också år 1999
            samtidigt som medelåldern fortsatte att stiga." Totalt var vi
            mer än 400
          </note>
          <note>
            poliser fattigare år 1999 jämfört med år 1997.
          </note>
          <note>
            Rikspolischefen konstaterar också att man under de senaste åren
            inte har haft råd att satsa tillräckligt med resurser på vidareutbildning
            av polisen och på andra insatser för att höja kompetensen. Självklart
            är det särskilt oroande i en tid då snabba samhällsförändringar
            verkligen ställer krav på en omfattande fortbildning av alla,
            kanske särskilt på polisen.
          </note>
          <note>
            Mer än någonsin behöver vi välutbildade poliser.
          </note>
          <note>
            Den nya ungdomskulturen, den nya tekniken och internationaliseringen
            ställer nya krav på kunskaper hos poliserna. En bra utbildad polis
            vågar ta initiativ och ta tag i de riktigt svåra sakerna. Är man
            däremot inte säker i sin roll undviker man kanske att ta tag i
            problemen. Så fungerar vi alla, även poliser. Också för övriga
            delar av rättsväsendet gäller att kunskapen om ungdomars sociala
            kultur och sociala omständigheter måste öka, likaså kunskapen
            om ny teknik och globaliseringens effekter. Just när det gäller
            ungdomarnas situation är snedrekryteringen av nämndemän oerhört
            problematisk.
          </note>
          <note>
            Polisen konstaterar också i sin årsberättelse att man i stort
            har uppfyllt de mål som satts upp men att det skett på bekostnad
            av medarbetarnas hälsa. Jag citerar åter rikspolischefen: "Sammanfattningsvis
            var
          </note>
          <note>
            1999 ett år då verksamheten överlag kan beskrivas som tillfredsställande
            och då ekonomin var i balans.
          </note>
          <note>
            Men detta har åstadkommits till priset av en pressad och sliten
            personal."
          </note>
          <note>
            Så kan det inte fortsätta! Det finns för få poliser i
          </note>
          <note>
            Sverige. Sverige har färre poliser per medborgare än länder som
            Storbritannien, Holland, Tyskland, Frankrike och Italien. Inom
            EU har Sverige den lägsta polistätheten.
          </note>
          <note>
            Samtidigt är Sverige det land bland dessa länder som har det
            högsta antalet anmälda brott per 1 000
          </note>
          <note>
            invånare. Det är viktigt att notera detta eftersom vi vet att
            en närvarande synlig polis skapar trygghet och förebygger brott.
          </note>
          <note>
            Vi i Folkpartiet liberalerna hade hoppats på att i regeringens
            budget och i utskottsmajoritetens skrivningar i betänkandet finna
            förslag som kan bidra till en lösning och jag ska inte påstå att
            sådana helt saknas - jag vänder mig då till Alice Åström.
          </note>
          <note>
            I reda pengar föreslås förvisso när det gäller polisen att anslaget
            höjs med 575 miljoner kronor jämfört med föregående år och det
            tycker jag är bra. Men vi i
          </note>
          <note>
            Folkpartiet hade gärna sett att tillskottet blev ännu större.
            I vårt budgetförslag är höjningen av anslaget till polisen mer
            än 30 % större än regeringens. Sett till utvecklingstendenserna
            är det nog ingen som är förvånad över att vi faktiskt ligger över
            vad regeringen föreslår. Dessutom är det så att ju längre tid
            det tar innan man tar tag i ett problem, desto dyrare blir det
            att lösa det. Men det är inte bara pengar som behövs.
          </note>
          <note>
            För att öka antalet poliser på gator och torg krävs det också
            en kombination av ökade resurser, av omorganisation och av prioriteringar
            inom polisen. Det krävs att den årliga antagningen till Polishögskolan
            ökar, att antalet civilanställda inom polisen ökar, att det sker
            en upprensning bland polisens arbetsuppgifter och att antalet
            anställda inom polisen med olika specialkompetenser ökar.
          </note>
          <note>
            För att minska bristen måste hela polisorganisationen koncentrera
            sig på de rent polisiära uppgifterna. En radikal upprensning av
            icke-polisiära uppgifter är möjlig och måste till.
          </note>
          <note>
            Varje polis som är ute i ett aktivt förebyggande arbete i bostadsområden
            i stället för att utreda parkeringsfrågor är ett lyft för rättssamhället.
          </note>
          <note>
            Varje utbildad polis som patrullerar på gatorna i stället för
            att syssla med hittegodshantering är en framgång.
          </note>
          <note>
            Om polisen kunde slippa vissa tillståndsärenden, kontroll av
            dörrvakter och passhantering skulle vi minska bristen på personal
            ute i verkligheten, till förmån för de unikt polisiära uppgifterna.
          </note>
          <note>
            Det brådskar att någonting görs för att få ut fler poliser på
            gatorna. Därför hade vi gärna sett fler förslag i budgetpropositionen
            men i stället säger man någonstans i propositionen att man tänker
            utreda frågan om att rensa bland uppgifterna.
          </note>
          <note>
            Fru talman! Folkpartiet liberalerna vill tillskjuta nästan 1,4
            miljarder kronor mer till rättsväsendet under den kommande treårsperioden
            än vad riksdagen har beslutat om. För nästa år innebär det 402
            miljoner kronor mer än majoritetens förslag. Det skulle ha möjliggjort
            en förstärkning av polis- och åklagarorganisationen. Det hade
            också möjliggjort en satsning för att komma till rätta med de
            långa handläggningstiderna inom domstolsväsendet. Vidare hade
            arbetet bland brottsoffer kunnat stärkas, bl.a. genom ett ökat
            stöd till brottsofferjourerna.
          </note>
          <note>
            Senare i den här debatten kommer Staffan Werme i sitt inlägg
            att ta upp Folkpartiets synpunkter på andra delar av betänkandet
            men jag skulle vilja säga några ord om integriteten.
          </note>
          <note>
            Det är en klassisk uppgift för liberaler att värna och slå vakt
            om människans rätt till sin personliga integritet. Att drabbas
            av ett brott är ett hot mot integriteten redan det. Hur många
            har inte upplevt känslan av olust över att veta att en främmande
            inbrottstjuv varit inne och rotat bland ens personliga tillhörigheter?
          </note>
          <note>
            Vidare måste vi vara på vår vakt så att inte också kampen mot
            brott hotar den personliga integriteten.
          </note>
          <note>
            På senare år har en grov organiserad och i Sverige tidigare okänd
            brottslighet fått fotfäste. Det rör sig om kriminella mc-gäng,
            narkotikaligor och våldsverkare med nazistiska sympatier. Sådan
            kriminalitet kan, om den får utvecklas vidare, ännu mer undergräva
            förtroendet för rättsväsendet och också grunden för ett öppet
            och demokratiskt samhälle.
          </note>
          <note>
            Jag vill gärna instämma i det Gun Hellsvik sade om de oroande
            uppgifterna om att de kriminella gängen också organiserar och
            rekryterar inne på våra anstalter.
          </note>
          <note>
            Modern teknik måste utnyttjas effektivt i kampen mot den grova
            brottsligheten. Men vi måste samtidigt vara mycket medvetna om
            att önskemålen om en effektiv brottsbekämpning alltid mycket noga
            måste vägas mot den enskildes motstående intresse av skydd för
            den personliga integriteten.
          </note>
          <note>
            Många av de tekniker som står till buds kan man mycket enkelt
            finna övertygande argument för att de ska användas i brottsbekämpningen.
            Men det är också viktigt att inte bara se varje medel isolerat
            utan också försöka se ett större sammanhang, den stora bilden.
          </note>
          <note>
            Varje steg kan synas vara litet. Men tas det många små steg rör
            vi oss i ganska rask takt mot ett övervakningssamhälle, som jag
            tror att väldigt få, om ens någon, egentligen vill ha. Det är
            därför mycket angeläget att regeringen, som Folkpartiet också
            föreslagit, tar initiativ till en särskild utredning som tar ett
            samlat grepp om frågorna kring integritet och väger dessa integritetskrav
            mot kraven på effektivitet i brottsbekämpningen.
          </note>
          <note>
            Vi måste också vara medvetna om att en aldrig så bra utredning
            inte kan ge ett slutgiltigt svar på dessa frågor. Här har vi alla
            ett ansvar att hålla diskussionen levande.
          </note>
          <note>
            Fru talman! Jag står självklart bakom samtliga
          </note>
          <note>
            Folkpartiets reservationer i betänkandet, liksom det särskilda
            yttrandet. För tids vinnande yrkar jag emellertid endast bifall
            till reservationerna 8 och 27.
          </note>
          <note type="speaker">
            Anf. 37 KIA ANDREASSON (mp):
          </note>
          <note>
            Fru talman! Miljöpartiet anser att samhällsförändringar i stort
            såsom bättre gemenskap i bostadsområden och i arbetslivet, ändrade
            könsroller, garanterad ekonomisk grundtrygghet och ett samhälle
            där alla behövs och känner ansvar för sin närmiljö både förebygger
            brott och underlättar återanpassningen för de redan dömda. Vi
            anser att kriminalpolitiken ingår i den generella välfärdspolitiken;
            en social bostadspolitik och en skola som är öppen för alla; förskolor
            och fritidsverksamhet där barn från olika bakgrund och miljöer
            möts. Åtgärder som bidrar till att stärka skyddsnäten för barn
            och ungdomar i riskzonen eller som motverkar att stora grupper
            av människor slås ut och marginaliseras är minst lika viktiga,
            eller kanske t.o.m. mer betydelsefulla, i det kriminalpolitiska
            arbetet som det som utförs inom rättsväsendet. Det är viktigt
            att föräldrar får tid till sina barn och ungdomar genom en kortare
            arbetstid varje dag och inte genom extra semesterdagar. De ska
            kunna vara tillsammans i de dagliga rutinerna, där barn och ungdomar
            behöver hjälp och stöd av lugna, ej sönderstressade vuxna.
          </note>
          <note>
            När vuxna är stressade känner de inte av andras behov heller.
            Överges denna grund spelar det inte så stor roll hur stort rättsväsendet
            än blir och hur många vakter som än utbildas. Miljöpartiet är
            mot den utvecklingen. Vi kan se på USA som ett avskräckande exempel,
            där både vakter och poliser finns i mångtal men där rättsväsendet
            ändå har stora problem.
          </note>
          <note>
            Miljöpartiet, fru talman, anser också att en kunskapsbaserad
            kriminalpolitik krävs för att nå målen för kriminalpolitiken:
            att minska brottsligheten och öka människors trygghet i samhället;
            kunskap om brottslighetens orsaker och de effekter olika insatser
            leder till. Forskning och utvecklingsarbete är av stor betydelse.
            De krav på effektivitet och rationaliseringar som myndigheterna
            har ställts inför under senare år och nya former av kriminalitet
            har medfört ett allt större behov av ny kunskap om brott och åtgärder
            mot brott. Det är inte endast en kunskap för rättsväsendets myndigheter,
            utan alla berörda inom alla samhällssektorer bör, som jag har
            sagt tidigare, bedöma vilka konsekvenser deras beslut och åtgärder
            har för brottsligheten.
          </note>
          <note>
            Kunskap om de olika faktorer, miljöer och processer som bidrar
            till att individer begår brott är av grundläggande betydelse för
            hur kriminalpolitiken ska utformas. Denna kunskap behövs också
            för att förstå vilka samhällsförändringar och samhällsförhållanden
            som kan påverka brottsligheten och därmed också vilka förhållanden
            som det brottsförebyggande arbetet bör inriktas mot. BRÅ har en
            stor betydelse och en viktig funktion i detta arbete.
          </note>
          <note>
            Fru talman! Miljöpartiet, Vänstern och Socialdemokraterna kan
            nu trots förstärkningar i den sociala sektorn även höja rättsväsendets
            budgetram, vilket är angeläget och nödvändigt. Det har tidigare
            skett nedskärningar som Miljöpartiet har varit emot, t.ex.
          </note>
          <note>
            nollintaget till Polishögskolan, uppsägning av civil personal
            vid polis- och åklagarmyndigheten och nedläggningar av mindre
            anstalter inom kriminalvården.
          </note>
          <note>
            Dessa tidigare beslut måste nu repareras. Miljöpartiet står tillsammans
            med s och v bakom hemställan i betänkandet som vi har framför
            oss och som jag yrkar bifall till.
          </note>
          <note>
            Rättsväsendet tillförs alltså över en miljard kronor, varav den
            största delen går till polisen.
          </note>
          <note>
            Vi har fått en eländesbeskrivning här. Jag vet inte om Ragnwi
            Marcelind eller Gun Hellsvik var värst i den beskrivningen. Trots
            att det finns problem - jag motsäger inte problemen och identifieringen
            av dessa
          </note>
          <note>
            - tycker jag ändå att dessa talare borde hålla med om att detta
            är en början till en förstärkning av rättsväsendet. Det kanske
            inte räcker, det får vi se, men ändå är det en ny era i utvecklingen.
          </note>
          <note>
            Fru talman! Det som förmörkar bilden för mig och Miljöpartiet
            är att en del av budgethöjningen kommer att gå till EU-samarbetet
            och till åtgärder som anses behövas i anslutning till det svenska
            ordförandeskapet. Sverige betalar redan nu en hög medlemsavgift
            till EU. Jag anser att även tredjepelarsamarbetet inom det rättsliga
            arbetet ska tas från EU:s gemensamma budget. För ordförandeskapet
            har riksdagen beviljat ca 1 miljard kronor, och ändå måste pengar
            för bevakning etc. som har ett direkt samband med EU-ordförandeskapet
            tas från polisens budget.
          </note>
          <note>
            Totalt räknar polisen med att det är 88,5 miljoner för hela landet.
            Bara i Västra Götalands län, som jag tillhör, kommer 30 miljoner
            att åtgå. Ändå kommer pengar att tillföras för själva sammanträdena,
            som polisen uppgav vid sitt besök i utskottet, på 16 miljoner.
            Det är alltså stora pengar som kommer att tas.
          </note>
          <note>
            Jag kommer att jobba för att dessa pengar ska läggas utanför
            och inte drabba polisen i det framtida arbetet.
          </note>
          <note>
            En annan nackdel är att Sverige ska ansluta sig till
          </note>
          <note>
            Schengensamarbetet. Detta kommer att öka brottsligheten enligt
            bedömning från många som är initierade inom polisen, liksom smugglingen
            enligt många tullare. De kompensatoriska åtgärderna blir både
            dyrare och krångligare. Brottslingarna kommer också att kunna
            röra sig fritt inom EU-området när gränserna tas bort. Detta kommer
            naturligtvis att belasta rättsväsendet. Bara narkotikabruket,
            som har ökat, kommer att få en ännu större ökning genom att det
            går lättare att köpa narkotika och forsla den.
          </note>
          <note>
            För att återvända till det som är positivt vill jag särskilt
            nämna några inriktningar på den framtida rättspolitiken. Medborgarperspektivet
            ska stå i fokus för medborgarnas rättstrygghet och rättssäkerhet,
            långtgående samverkan mellan rättsväsendets myndigheter. Fler
            poliser ska utbildas och anställas. År
          </note>
          <note>
            2003 kommer det att finnas ungefär 600 poliser mer.
          </note>
          <note>
            Man ska ta tag i brottsutredningar, och dessa bör förbättras.
            Miljöbrottsbekämpningen ska förstärkas och utvecklas genom fördjupad
            samverkan mellan polisen och andra myndigheter inom ramen för
            den nya miljöbrottsorganisationen. Det har bildats ett miljöbrottsråd
            för informationsutbyte och myndighetssamverkan om de nationella
            insatserna som stöd i omfattande och kvalificerade miljöbrottsärenden.
          </note>
          <note>
            Frigivningsförberedelserna förstärks, och alternativen till fängelse
            utvecklas.
          </note>
          <note>
            De borgerliga partierna anvisar varierande högre belopp till
            de rättsvårdande myndigheterna. Det kan verka som om de agerar
            för en gemensam linje med många gemensamma reservationen, men
            det är stora skillnader vad gäller anslagshöjningar.
          </note>
          <note>
            Jag vill kommentera några av de gemensamma borgerliga reservationerna.
            De flesta handlar om frågar som det redan arbetas på i någon instans
            eller som redan uppmärksammats. De har egentligen ingen annan
            inriktning än de åsikter som de samarbetande partierna har. Man
            kan ändå tro att det är så när man läser reservationerna.
          </note>
          <note>
            Låt mig ge några exempel, fru talman.
          </note>
          <note>
            Reservation 4 gäller antalet civilanställda. Det ska göras en
            översyn av polisens arbetsuppgifter, och i samband därmed kommer
            frågan om dessa kan renodlas upp. Hittills har redan 120 civila
            brottsutredare utbildats, och under 2001 kommer ytterligare 50-60
          </note>
          <note>
            att utbildas. Det finns också behov härav, så det råder ingen
            motsättning i denna fråga.
          </note>
          <note>
            En annan reservation handlar om fler närpoliser och om en begränsning
            av ansvaret för utryckningsverksamheten. Vi önskar att det ska
            anställas fler poliser. Det kommer att tas in fler studerande
            till högskolorna, och fler poliser kommer att anställas.
          </note>
          <note>
            Utryckningsverksamheten blir en integrerad del, och jag har hela
            tiden sagt att det bör vara så i närpolisorganisationen.
          </note>
          <note>
            En gemensam reservation gäller utredningsverksamheten. Det är
            riktigt att det finns långa handläggningstider och andra problem,
            och detta har vi också uppmärksammat. BRÅ kommer till våren att
            lägga fram en rapport om uppklaringsfrekvensen, som beräknas genom
            att man dividerar antalet uppklarade brott med antalet anmälda
            brott. I rapporten kommer att visas att uppklaringsandelen 1985
            var 40 % men
          </note>
          <note>
            1999 hade sjunkit till 25 %. Det finns stor anledning att studera
            detta. BRÅ kommer fram till att det finns många anledningar till
            denna utveckling. En anledning är att inflödet nu är mycket större
            och att polispersonalen har minskat.
          </note>
          <note>
            BRÅ säger dock även att polisen klarar upp lika många brott som
            tidigare. Analysen visar att man under 80-talet vid varje gripande
            räknade en mängd brott separat, t.ex. narkotikabrott, bedrägeri
            och stöld, och därför blev resultatet annorlunda. Detta faktum
            tillsammans med omorganisationen och uppsägningarna har resulterat
            i den nämnda minskningen.
          </note>
          <note>
            Jag tycker att det är väldigt bra att BRÅ lägger fram ett noggrannare
            underlag för diskussionen och för framtida åtgärder. Självklart
            anser Miljöpartiet det vara av största vikt att uppklaringsandelen
            ökar. Regeringen kommer att företa en översyn av brottsutredningsverksamheten,
            vilket sker tack vare att Miljöpartiet ansett att det skulle tillsättas
            en utredning av frågan om ett oberoende tillsynsorgan för brottsutredningsverksamheten.
            Även frågan om anmälan av poliser och åklagare i samband med de
            interna brottsutredningarna kommer att behandlas i denna utredning,
            något som Miljöpartiet under lång tid har arbetat för.
          </note>
          <note>
            Vad gäller polisens arbetstider säger man från oppositionen att
            det är eländigt ställt, med gamla, utslitna och trötta poliser,
            vilket är riktigt. Men samtidigt begär man i en reservation att
            poliserna ska jobba ännu mer på helger, kvällar och nätter. Detta
            är ett arbetsmiljöproblem. Skiftjobb ställer efter ett antal år
            stora krav även på yngre poliser. Det går inte bara att kommendera
            fram, utan man måste närma sig detta problem på ett helt annat
            sätt.
          </note>
          <note>
            Under det moment som rör domstolar framför oppositionen verkligen
            splittrade åsikter. Den har inte någon gemensam linje. Den förändring
            som har påbörjats har mött motstånd från oppositionen. Moderaterna
            har väldigt få idéer om hur den framtida domstolsorganisationen
            ska utformas. I stället vill de hävda domstolsväsendets oberoende.
            Jag anser att man blandar ihop den dömande verksamheten med arbetets
            organisation. Att denna konservativa organisation - jag generaliserar;
            det finns undantag - ska bilda autonoma öar i samhället, såsom
            Centern föreslår, gagnar inte ett medborgarperspektiv. Det går
            bara inte ihop.
          </note>
          <note>
            Våra svenska domstolar är självständiga i sitt dömande. De är
            skyddade enligt regeringsformen. Att
          </note>
          <note>
            Domstolsverket som central förvaltningsmyndighet för administrativa
            spörsmål nu utgår från geografiska förutsättningar och agerar
            för förändrings- och utvecklingsarbete tycker jag är positivt.
          </note>
          <note>
            Moderaterna tycker att vi i stället för Domstolsverket ska ha
            en domstolsstyrelse. I denna styrelse med 11 ledamöter skulle
            8 personer komma från domstolarna och endast 3 från det övriga
            samhället;
          </note>
          <note>
            en advokat och två övriga experter. Jag tycker inte att denna
            sammansättning borgar för ett utvecklingsarbete. Vi vet att man
            på de flesta ställen har konservativa idéere. Man vill inte ha
            så stora förändringar.
          </note>
          <note>
            Moderaterna och Kristdemokraterna kan tänka sig att en del av
            dömandet vid länsrätterna kan flyttas till tingsrätterna och att
            dessa båda instanser på sikt kan slås ihop. Så långt kan man sträcka
            sig. Jag efterlyser fler idéer om hur domstolarna ska kunna arbeta
            i framtiden.
          </note>
          <note>
            Fru talman! Slutligen måste jag än en gång kommentera reservationen
            om familjens brottsförebyggande betydelse. Jag motsätter mig formuleringen
            att familjen är samhällets bästa brottsförebyggande resurs. Det
            är föräldraansvaret som är väsentligt, fru talman. De vuxnas ansvar
            för barnen har blivit mycket sämre. Den vuxna rollen har försvagats.
            Historiskt är familjebegreppet, som bygger på hushållsgemenskap,
            präglat av både positiva och negativa ingredienser som lever kvar
            längre än åsikterna i det omgivande samhället.
          </note>
          <note>
            En negativ aspekt är mannens ställning som norm inom familjebegreppet.
            Som exempel kan nämnas att i Sverige var tidigare våldtäkt och
            andra sexualbrott brott mot äran och den kollektiva friden. Det
            gällde familjens och ytterst mannens ära samt ordningen i samhället,
            som ej skulle rubbas. År 1965 överfördes sexualbrotten från fridsbrotten
            till sedlighetsbrotten.
          </note>
          <note>
            Nyheten var att sedlighetsbrott skulle betraktas som brott mot
            person, inte som brott mot allmän ordning.
          </note>
          <note>
            Fortfarande försiggår misshandel av kvinnor och barn inom familjebegreppet,
            där även andra brott mot personer sker. Tidigare avskrev polisen
            ofta våld mot kvinnor just som familjebråk; det var en intern
            angelägenhet.
          </note>
          <note>
            Enligt min åsikt ska inte enskilda individer gömmas under eller
            skymmas av familjebegreppet. Sociala skillnader och ekonomiska
            orättvisor har betydelse för unga människors utveckling. Detsamma
            gäller våld och misshandel och övergivenhet under uppväxten. Familjebegreppet
            kan försvåra tidiga insatser från samhällets sida. Därför är jag
            övertygad om att ett socialt jämställt samhälle är en av de bästa
            brottsförebyggande faktorerna. De människor som av olika anledningar
            behöver stöd kan där också få det.
          </note>
          <note>
            Jag vill också lite kommentera det som sagts av
          </note>
          <note>
            Gunnel Wallin från Centern om psykisk vård i fängelse och normaliseringsprincipen.
            Det blir allt vanligare att fångar får psykiatrisk sjukhusvård,
            trots att de är dömda till fängelse. Samtidigt ökar antalet brottslingar
            som döms till sluten psykiatrisk vård.
          </note>
          <note>
            För tio år sedan fick kriminalvården 3 000 vårddygn inom psykiatrin
            för sina på anstalterna inlåsta klienter. I dag har antalet sådana
            vårddygn fyrfaldigats till 14 000.
          </note>
          <note>
            Samarbetet med psykiatrin har blivit mycket bättre. Personalen
            har blivit bättre på att bedöma de intagna. Det ser ut att fungera
            allt bättre. Det motsäger det som Gunnel Wallin sade tidigare
            i sitt anförande.
          </note>
          <note>
            Jag vill också ställa en fråga till moderaterna. Vad är moderaternas
            plan för tingsrätterna? Hur ska de arbeta i framtiden? Moderaterna
            är ju emot det mesta som föreslås.
          </note>
          <note>
            Hela tiden tas frågan om narkotika på fängelserna upp. Jag önskar
            inte heller att det ska finnas narkotika på fängelserna. Men fängelserna
            är en spegling av det omgivande samhället. Narkotikabruket ökar
            hela tiden, inte minst bland ungdomar.
          </note>
          <note>
            Ragnwi Marcelind talar om stora avhopp inom polisen. Men det
            stämmer inte. Sten Heckscher sade att det var en myt. Han berättade
            i utskottet att endast
          </note>
          <note>
            1 % av poliserna slutar.
          </note>
          <note>
            Det är ett dåligt förslag att lägga ned Ystads åklagarkammare
            och föra den till Malmö. Jag kommer att motarbeta det förslaget
            med alla medel. Det har inte presenterats för utskottet. Regeringen
            kan inte heller direkt ingripa mot det, för det är åklagarmyndigheten
            som har fått detta ärende på delegation. Det skulle vara negativt
            ur alla synpunkter att göra den förändringen.
          </note>
          <note type="speaker">
            Anf. 38 GUN HELLSVIK (m) replik:
          </note>
          <note>
            Fru talman! Kia Andreasson sade i sitt anförande att hon vill
            ha fler poliser. Jag nämnde i en tidigare replik en artikel från
            i dag som inte bara undertecknats av Alice Åström, som jag diskuterade
            med tidigare, utan även av Kia Andreasson. Där sägs också att
            fler poliser minskar brottsligheten och att det år
          </note>
          <note>
            2001 görs den enskilt största satsningen på rättsväsendet någonsin.
            Huvuddelen av de nya resurserna går till polisväsendet.
          </note>
          <note>
            Var och en som läst artikeln måste få uppfattningen att vi nästa
            år kommer att få ett rejält tillskott av poliser i Sverige. Artikeln
            handlar om nästa år, 2001.
          </note>
          <note>
            Alice Åström tillstod tidigare att det inte blir något stort
            tillskott av poliser nästa år. Alla som är insatta vet att vi
            inte får ett tillskott som täcker de utökade uppgifter polisen
            har.
          </note>
          <note>
            Jag vill fråga Kia Andreasson om hon var medveten om det bristande
            tillskott av poliser som vi får nästa år när hon skrev under artikeln,
            som ger svenska folket intrycket av att vi får en kraftig utökning
            av poliskåren nästa år.
          </note>
          <note type="speaker">
            Anf. 39 KIA ANDREASSON (mp) replik:
          </note>
          <note>
            Fru talman! Detta är början av ett kraftigt tillskott av poliser.
            Polishögskolorna tar in många nya studerande. Utformningen av
            en ny polishögskola i Umeå har påbörjats. Med det underlag vi
            har i dag är planeringen att det kommer ut 600 fler poliser år
            2003. Det är ett kraftigt successivt tillskott av poliser. Däri
            stämmer det påståendet.
          </note>
          <note type="speaker">
            Anf. 40 GUN HELLSVIK (m) replik:
          </note>
          <note>
            Fru talman! Först kanske vi ska påminna om att rikspolischefen
            på ett mycket trovärdigt sätt har visat att vi behöver ungefär
            3 000 fler poliser än vi har i dag. Att då tala om 600 om några
            år säger inte särskilt mycket om någon kvalitativ förbättring.
          </note>
          <note>
            Det jag kan konstatera av Kia Andreassons svar på min fråga är
            att hon har skrivit under en artikel som gäller år 2001 och som
            ger svenska folket intrycket av att en storsatsning kommer att
            ge oss nu -
          </note>
          <note>
            2001 - ett kraftigt utökat antal poliser. Nu erkänner
          </note>
          <note>
            Kia Andreasson att det är bluff. Det vet alla vi som har sysslat
            med det. Men den som läser artikeln tror att målen kommer att
            nås. Tvärtom kommer kvaliteten på det polisiära arbetet att försämras
            nästa år i och med att polisen har fler uppgifter och får ett
            större budgetunderskott, med den budget som bl.a. Kia
          </note>
          <note>
            Andreasson står bakom.
          </note>
          <note type="speaker">
            Anf. 41 KIA ANDREASSON (mp) replik:
          </note>
          <note>
            Fru talman! Jag motsätter mig den beskrivning som ges. Det stämmer
            inte. Visst är det en storsatsning med 1 miljard, och hälften
            av pengarna går till polisen. Visst är det en satsning. Man kan
            inte när man har påbörjat en satsning säga att alla poliser kommer
            nu på en gång. Självfallet är det inte så.
          </note>
          <note>
            Satsningen innebär att man först utbildar nya poliser och sedan
            successivt för ut dem i verksamheten. Det har vi påbörjat.
          </note>
          <note type="speaker">
            Anf. 42 RAGNWI MARCELIND (kd) replik:
          </note>
          <note>
            Fru talman! Kia Andreasson inledde sitt anförande med att tala
            om att forskning och utvecklingsarbete har en stor betydelse.
            Hur kommer det sig då att inte Kia Andreasson har reserverat sig
            för sin egen partimotion rörande forskning om ungdomskriminalitet?
            Den verkade vara mycket angelägen, med tanke på de senaste årens
            debatter om familjens roll och betydelse.
          </note>
          <note>
            Jag vill citera från motionen. Där står uttryckligen
          </note>
          <note>
            "föräldrarnas primära uppgift att vara närhetspersoner kan inte
            bytas ut". Det instämmer vi i. Vi tror att familjen och föräldrarna
            har en stor betydelse. Det är märkligt att Kia Andreasson, som
            förordar detta, inte har reserverat sig till förmån för motionen.
          </note>
          <note>
            Jag skulle vilja ställa en följdfråga. Innebär det att
          </note>
          <note>
            Kia Andreasson tycker att regeringen har gjort en helomvändning
            när det gäller rättspolitiken, med tanke på alla reservationer
            som har funnits i tidigare betänkanden? I år finns inte en enda
            från Miljöpartiet.
          </note>
          <note>
            Eller har Miljöpartiet anpassat sig till Socialdemokraternas
            politik?
          </note>
          <note type="speaker">
            Anf. 43 KIA ANDREASSON (mp) replik:
          </note>
          <note>
            Fru talman! För att först bena upp frågorna som ofta kommer snabbt,
            vill jag säga att motionen är tillgodosedd i betänkandet. Det
            står i betänkandet att just den inriktning som vi i motionen kräver
            kommer att följas under året. Jag har också fått bekräftelse av
          </note>
          <note>
            Brottsförebyggande rådet att den forskningen kommer att bedrivas.
          </note>
          <note>
            Det finns olika former för arbetet. När vi nu ingår i ett samarbete
            arbetar vi på ett annat sätt än i opposition. Jag tycker inte
            att jag ska behöva förklara för
          </note>
          <note>
            Ragnwi Marcelind att det inte finns samma nödvändighet att skriva
            reservationer då. De olika åsikterna tillgodoses i samarbetet
            och de kommer till uttryck i gemensamma skrivningar.
          </note>
          <note type="speaker">
            Anf. 44 RAGNWI MARCELIND (kd) replik:
          </note>
          <note>
            Fru talman! Samarbetet har tydligen intensifierats under de senaste
            månaderna. I år finns inte en enda reservation.
          </note>
          <note>
            Jag vill återkomma till det som Kia Andreasson sade tidigare,
            att bara 1 % av poliserna slutar. 1 % av en poliskår på 16 700
            är ca 170 poliser. Det är ganska mycket. Nettotillskottet för
            2001 är 140 poliser. Avgångarna innebär trots allt ett underskott.
          </note>
          <note>
            Det är märkligt att Kia Andreasson kan måla upp en så positiv
            och ljus bild. Vi kan läsa i dag att man i
          </note>
          <note>
            Stockholmsdistriktet i går var tvungen att besluta att tio polisstationer
            måste stängas. Är det inriktningen på Miljöpartiets politik inför
            framtiden, att vi i en storstad som Stockholm ska behöva stänga
            tio polisstationer? Menar Kia Andreasson att det som Rikspolisstyrelsen
            har skrivit i ett utdrag inte stämmer?
          </note>
          <note>
            Hon säger ju till Gun Hellsvik att det inte stämmer.
          </note>
          <note>
            Det finns uträknat. Har inte Kia Andreasson förtroende för Rikspolisstyrelsens
            beräkning av antalet poliser inför framtiden?
          </note>
          <note type="speaker">
            Anf. 45 KIA ANDREASSON (mp) replik:
          </note>
          <note>
            Fru talman! Att 1 % av poliserna i en poliskår slutar är inte
            särskilt stort. Det är så inom alla yrkesgrenar. Det måste ske
            en rörelse, att människor gör andra saker. 1 % är nog högst normalt.
            Det skulle vara konstigt annars. Jag tror inte man kan hitta någon
            yrkeskategori där det inte sker.
          </note>
          <note>
            Jag har inte läst artikeln om att polisstationer ska stängas.
            Jag kan inte bemöta det. Vi satsar 1 miljard respektive 1,5 och
            1,6 miljarder de kommande tre åren och det innebär ett resurstillskott.
            Det måste
          </note>
          <note>
            Ragnwi Marcelind kunna erkänna. Det kan man inte säga emot. Då
            kommer denna utveckling att bli successivt bättre, trots att det
            finns många problem att åtgärda. Dessa problem kan inte endast
            åtgärdas med pengar. Det fordras också andra åtgärder. Men detta
            är en början, Ragnwi Marcelind. Det tycker jag att man ska kunna
            erkänna.
          </note>
          <note type="speaker">
            Anf. 46 GUNNEL WALLIN (c) replik:
          </note>
          <note>
            Fru talman! Miljöpartiet talar ofta om decentralisering och demokratifrågor
            i lokalt självstyre. Det vill jag koppla till situationen inom
            rättsväsendet och t.ex.
          </note>
          <note>
            tingsrätterna.
          </note>
          <note>
            Kia Andreasson sade här att Centerpartiet förordade isolerade
            öar. Vi tänker på medborgarna och medborgarperspektivet. Vi tycker
            att det är viktigt med en decentraliserad tingsrättsorganisation.
          </note>
          <note>
            Det som nu sker i Skåne, Dalarna och Västergötland i form av
            centralisering tycker inte jag att man kan förorda. Det finns
            inget medborgarperspektiv i det arbetssättet.
          </note>
          <note>
            När det gäller frågan om decentralisering sade Kia
          </note>
          <note>
            Andreasson att stora anstalter var vad hon förordade.
          </note>
          <note>
            Det är också en centralisering. Det går inte ihop med vartannat.
            Det är nog väl med alla rapporter och utredningar. De behövs.
            Men det behövs också handling i den besvärliga situation vi just
            nu är i.
          </note>
          <note>
            Jag fick en fråga om den psykiatriska vården. Behovet av psykiatrisk
            vård är enormt stort. Tillgången till psykiatrisk vård i samhället
            i sin helhet är dålig.
          </note>
          <note>
            På anstalterna och i kriminalvården är behovet stort.
          </note>
          <note>
            Där är det ännu svårare att kunna utnyttja den vården i den konkurrens
            som finns.
          </note>
          <note type="speaker">
            Anf. 47 KIA ANDREASSON (mp) replik:
          </note>
          <note>
            Fru talman! När det gäller tingsrätterna är medborgarperspektivet
            oerhört viktigt. Jag tycker att man har lyckats mycket bra med
            att sammanföra små tingsrätter, som ligger relativt nära andra
            medelstora tingsrätter. Just den sammanföringen har gått väldigt
            bra.
          </note>
          <note>
            Centern anmärkte här på att Ängelholm, om vi nu tar det senaste
            exemplet som vi ska ta ställning till, blir kansliort. Vad kommer
            åsikten att det blir kansliort ifrån? Jag ser det inte alls så.
            Ängelholm får nu vara kvar och samarbeta med Helsingborg, som
            ligger ganska nära. Genom det samarbetet skulle man kunna uppnå
            många positiva effekter. I stället anar jag en negativ syn när
            man säger kansliort. Det är inte så det är tänkt.
          </note>
          <note>
            Ur medborgarperspektiv är det ett utmärkt sätt att arbeta. Det
            är vad jag ifrågasätter ibland när man talar om tingsrätter. Är
            det verkligen medborgarperspektiv det är fråga om, eller är det
            de som arbetar på tingsrätterna som vill någonting annat? Jag
            tycker att vi hittills har lyckats väldigt bra just med förändringen
            av tingsrätterna ur ett medborgarperspektiv.
          </note>
          <note>
            Jag är heller inte för stora enheter. Men man måste ha en balans
            i det. Det jag sade var att jag reserverat mig mot att små anstalter
            lades ned förra mandatperioden. Det var Centern som tillsammans
            med regeringen godkände detta. Det har fått till följd att vi
            fått större enheter, vilket inte är särskilt bra. Det hade varit
            bättre att ha kvar mindre enheter inom anstalterna.
          </note>
          <note type="speaker">
            Anf. 48 GUNNEL WALLIN (c) replik:
          </note>
          <note>
            Fru talman! Jag börjar med det som Kia Andreasson säger i slutet
            av anförandet om mindre och större anstalter. Vid det sammanträde
            i justitieutskottet då vi hade föredragning om kriminalvården
            jublade Kia
          </note>
          <note>
            Andreasson över den stora anstalten på 250 platser.
          </note>
          <note>
            När det gäller tingsrätternas organisation står det i handlingen
            att Ängelholm ska bli en kansliort. Det har jag läst direkt ur
            handlingen. Kia Andreasson säger att det är ett utmärkt sätt att
            arbeta. Finns det någon erfarenhet och någon utvärdering av något
            sådant arbete? Jag känner i varje fall inte till det, och jag
            har inte fått mig presenterat någon sådan.
          </note>
          <note>
            Det finns många frågetecken. Både Ängelholms och Klippans tingsrätt
            borde få vara kvar. Det går inte att inlemma mer verksamhet i
            den befintliga tingsrätten i Helsingborg. Jag och Centerpartiet
            tror inte på stora enheter. Vi förespråkar en decentraliserad
            tingsrättsorganisation. Vi vill ha tingsrätten kvar i Klippan,
            i Ängelholm och på de andra ställen där man i betänkandet föreslår
            en nedläggning.
          </note>
          <note type="speaker">
            Anf. 49 KIA ANDREASSON (mp) replik:
          </note>
          <note>
            Fru talman! Jag jublade över inriktningen på den nya anstalten,
            såsom det presenterades, med ett kretsloppsanpassat system. Det
            genomsyrade hela inriktningen på anstalten. Jag uppfattade att
            nya reformer skulle verkställas på denna nya anstalt av just det
            slag som vi såg i Kanada. Jag tyckte att det var mycket positivt
            att planera för en sådan anstalt.
          </note>
          <note>
            Medborgarperspektivet innebär att det blir en snabb handläggning
            för den enskilde, att personalen i tingsrätter får chans till
            utbildning och att det sker en viss specialisering. Därför är
            det viktigt att dessa tingsrätter inte är alltför små när det
            är relativt tätt mellan dem. I Norrland är det andra förutsättningar.
          </note>
          <note>
            Möjligheterna för Ängelholm är nu stora att samarbeta med Helsingborg
            ur just dessa perspektiv.
          </note>
          <note>
            Möjligheterna är oändliga om man har ett positivt synsätt.
          </note>
          <note type="speaker">
            Anf. 50 INGVAR JOHNSSON (s):
          </note>
          <note>
            Fru talman! Varje debatt brukar innehålla åtminstone något intressant
            besked. Ragnwi Marcelind kallade flera gånger den dryga halvan
            av Sveriges riksdag för vänsterfalangen. Är den ena halvan en
            vänsterfalang är väl den andra en högerfalang. Jag tycker att
            det är ett intressant besked att kd nu anser sig tillhöra landets
            högerfalang. Jag ska försöka att komma ihåg att i mitt anförande
            använda det uttrycket i stället för "de borgerliga" och "oppositionen".
          </note>
          <note>
            I ett demokratiskt samhälle ska människor känna trygghet. Det
            är vår gemensamma uppgift att sörja för det. För vår trygghet
            är en väl fungerande rättssäkerhet och rättstrygghet av avgörande
            betydelse. Det handlar om att inte bli utsatt för våld, kränkningar
            och brott och att utan oro fritt kunna röra sig på gator och torg.
          </note>
          <note>
            Jag menar att samhällets ansvar för vår trygghet också handlar
            om frågor som ett väl fungerande socialt skyddsnät, barnomsorgen,
            skolan, vården, äldreomsorgen och ett rikt föreningsliv. Vi bör
            diskutera den enskildes trygghet och ansvaret för den just utifrån
            en sådan helhetssyn.
          </note>
          <note>
            Brottsligheten i vårt land ökade inte under 90-
          </note>
          <note>
            talet. Men den har förändrats. Den har till en del blivit grövre.
            Därför nås vi av rapporter om grova brott, brott mot kvinnor och
            barn, rasistiska brott, organiserad brottslighet m.m. Det är mycket
            oroande.
          </note>
          <note>
            De allvarligaste konsekvenserna av brottsligheten är naturligtvis
            att drabbas av brott. Men det får konsekvenser också för klimatet
            i hela samhället. Den bristande tryggheten och oron begränsar
            också ibland människors möjligheter och deras liv. Det är något
            som vi inte kan acceptera.
          </note>
          <note>
            Samtidigt med dessa dystra bilder av dagens brottslighet och
            otrygghet finns i dag ett engagemang hos många människor. Det
            gäller både dem som arbetar inom rättsväsendet och dem som jobbar
            frivilligt inom exempelvis brotts- och kvinnojourer. Det finns
            ett engagemang att förändra och förbättra i samhället.
          </note>
          <note>
            Det handlar exempelvis om att ta reda på vilka brister i samhället
            som leder fram till brott och som föder våld. Vad kan vi göra
            för att människor inte ska hamna fel? Vad kan och ska vi göra
            för att människor inte ska begå brott? Hur ska vi rehabilitera
            dem som ändå har begått brott?
          </note>
          <note>
            Jag tror för min del inte att det finns några enkla lösningar.
            Däremot tror jag att vi med många skiftande insatser kan bidra
            till att föra utvecklingen i rätt riktning. Och då behöver vi
            engagerade människor som bryr sig om, och vi behöver insatser
            på många plan. Så sker också i lokalt brottsförebyggande arbete
            som byggs upp i samverkan mellan samhället, föreningslivet och
            enskilda. Vi kan också bidra genom att satsa aktivt på våra barn
            och ungdomar.
          </note>
          <note>
            Förslaget i budgeten för rättsväsendet innebär ett stort steg
            framåt. Det innehåller ändå rejäla satsningar på rättsväsendet
            - fyra miljarder på tre år. Det är den största satsningen någonsin,
            vilket också har sagts här tidigare. Det ger oss ökade möjligheter
            att utveckla och förbättra insatserna på rättsväsendets område.
            I
          </note>
          <note>
            budgeten ges besked om att den genomgripande reformeringen av
            rättsväsendet ska fortsätta, och att medborgarperspektivet ska
            vara ledstjärnan i det arbetet. Tryggheten ska öka, och brottsligheten
            minska. Kampen mot brott ska bygga på en helhetssyn och utgå från
            principen om alla människors lika värde och respekt för den enskildes
            integritet och värdighet.
          </note>
          <note>
            Jag ska inte prata om alla delar i den satsning som nu görs.
            Mina meddebattörer kommer senare att utveckla vår syn på hur arbetet
            ska bedrivas och utvecklas på de olika områdena. Men några ord
            vill jag ändå säga om våra prioriterade områden.
          </note>
          <note>
            Det behövs fler poliser. Därför ska de nya resurserna användas
            till att både öka antalet poliser och höja kompetensen. Som har
            sagts här tidigare är det nödvändigt att förstärka och föryngra
            poliskåren.
          </note>
          <note>
            Därför ökas nu intagningen till polisutbildningen, och redan
            nästa vår börjar antalet poliser i tjänst att öka.
          </note>
          <note>
            De ökade resurserna till polisen ska också användas till att
            fullfölja närpolisreformen. Det är också viktigt att det går att
            rekrytera poliser till glesbygden. Etableringen av polisutbildningen
            i Umeå kommer att underlätta detta. Den tredje utbildningsplatsen
            någonstans i Götaland - var det nu kommer att bli - kommer att
            underlätta rekryteringen i den delen av landet.
          </note>
          <note>
            Fler brott ska klaras upp, och snabbare. Det ger framför allt
            säkrare bedömningar. Därför ska brottsutredande verksamhet förstärkas
            och förbättras. Utredningarna ska präglas av hänsyn till brottsoffer
            och vittnen. Det är viktigt att polis och åklagare fördelar ansvaret
            för förundersökningarna mellan sig på det mest optimala sättet
            utifrån de lokala förutsättningarna.
          </note>
          <note>
            Polisen ska utveckla det problemorienterade arbetssättet. Detta
            arbetssätt ska genomsyra allt polisarbete. Det är nödvändigt inte
            minst för bekämpningen av de allvarligaste brottstyperna - våldsbrott,
            narkotikabrott och ekonomisk brottslighet. Polisen ska också utveckla
            sin förmåga att förebygga och bekämpa brott med rasistiska eller
            främlingsfientliga, antisemitiska eller homofobiska inslag.
          </note>
          <note>
            Det är särskilt viktigt att kunna kartlägga och analysera hotbilder.
            För att bekämpa den organiserade brottsligheten är utvecklingen
            av det internationella samarbetet värdefullt.
          </note>
          <note>
            Genom inrättande av Ekobrottsmyndigheten och den nya organisationen
            för bekämpande av miljöbrott hos riksåklagaren kan samhällets
            insatser mot den ekonomiska brottsligheten och miljöbrotten effektiviseras.
          </note>
          <note>
            För domstolarna innebär den stora satsning som nu görs på rättsväsendet
            att de får ökade resurser till att fortsätta reformarbetet. Det
            inriktas främst på fortsatt renodling av arbetsformer och arbetsuppgifter,
            förbättrade möjligheter till utbildning och specialisering samt
            förbättrad säkerhet och förbättrat bemötande i domstolarna.
          </note>
          <note>
            Jag vill också nämna att kriminalvården, som under senare år
            genomgått omfattande förändringar, får behövligt resurstillskott.
            Den står inför ett fortsatt rationaliseringsarbete. Inriktningen
            av kriminalvårdspolitiken är offensiv, och den ställer stora krav
            på dem som arbetar ute på våra fängelser.
          </note>
          <note>
            Nu prioriteras arbetet med att förstärka frigivningsförberedelserna,
            bekämpa narkotikamissbruket i fängelserna, förebygga återfall
            i brott och utveckla alternativen till fängelse.
          </note>
          <note>
            Det pågår ett omfattande arbete med kvinnofridsoch brottsofferfrågor.
            Utvecklingen på brottsofferområdet har hittills inneburit en lång
            rad lagstiftningsinsatser och andra åtgärder. Men det finns fortfarande
            brister. Insikter, kunskaper och handling kan och måste bli bättre.
            Det ska vara prioriterade arbetsområden för rättsväsendet.
          </note>
          <note>
            Den satsning på rättsväsendet som nu görs är offensiv. Den visar
            på insikt om dagens situation, och den visar på konstruktiva arbetssätt
            för framtiden. Det har därför varit intressant att följa högerfalangens
            reaktioner på förslagen i budgeten, och att se dess reflexmässigt
            negativa reaktioner och överbud. Som vanligt vill högerfalangen
            i vissa delar anslå mer pengar.
          </note>
          <note>
            Det är därför intressant att, som har gjorts tidigare här, gå
            tillbaka till förra årets budgetdebatt. Då föreslog oppositionen
            också mer pengar än majoriteten.
          </note>
          <note>
            Nu i år satsar vi betydligt mer än vad något borgerligt parti
            föreslog förra året. Då, enligt förra årets retorik, skulle de
            borgerligas många gånger ganska små satsningar åstadkomma stora
            underverk. Nu, enligt årets retorik, är regeringens betydligt
            större satsningar otillräckliga. Jag tycker att de borgerliga
            fortsätter årets debatt som om de nya resurserna inte hade tillförts
            under tiden. Jag undrar om ni ändå innerst inne inte känner er
            lite besvärade av detta.
          </note>
          <note>
            Partierna i oppositionen väljer dessutom att satsa på olika delar
            av rättsväsendet. Men sedan skriver man ihop sig i reservationerna
            utan att alla partier har ekonomisk täckning för det hela. Låt
            mig bara ta ett par exempel. Ni kan själva finna var de är tagna
            ifrån.
          </note>
          <note>
            I ett fall skriver ett parti som har noll kronor i ökad satsning
            på kriminalvården ihop sig om stora förbättringar med ett annat
            parti, som vill skjuta till en kvarts miljard.
          </note>
          <note>
            I ett annat fall skriver ett parti som har noll kronor i ökad
            satsning på domstolarna ihop sig om en rad viktiga saker med ett
            annat parti, som vill tillföra 350
          </note>
          <note>
            miljoner till just domstolarna.
          </note>
          <note>
            Det är nästan så att man blir yr av att läsa de borgerligas reservationer.
            Jag tycker att det många gånger handlar om skrivningar utan ekonomisk
            täckning som faktiskt går en bit över anständighetens gräns.
          </note>
          <note>
            Men det största problemet med oppositionen är att den inte tycks
            begripa hur samhället fungerar, som en del av rättsväsendet. Man
            kan faktiskt inte bekämpa brott enbart med fler poliser och strängare
            straff. Det behövs mycket mer än så. Brottsligheten måste angripas
            på bred front, och framför allt förebyggas genom lokala insatser.
            För att klara den uppgiften behövs det ett väl fungerande samhälle
            där alla får plats och där alla har viktiga roller att spela.
          </note>
          <note>
            Det behövs med andra ord en helhetssyn när det gäller att både
            förstå brottslighetens orsaker och hur den ska bekämpas. Denna
            helhetssyn saknar oppositionen uppenbarligen insikt om. Den saknar
            insikt om att människors oro inte kan stillas enbart med aldrig
            så många poliser och strängare straff. För att människor ska känna
            trygghet så behövs en politik som motverkar social utslagning,
            segregation och främlingskap. Det behövs en generell välfärdspolitik
            som ger alla barn chansen till en god start i livet. Det behövs
            bra barnomsorg och bra skolor till alla barn. Det behövs bra sjukvård
            till alla efter behov och inte beroende på hur mycket pengar man
            kan betala ur den egna plånboken. Det behövs bra äldreomsorg och
            ett rikt föreningsliv som är tillgängligt för alla.
          </note>
          <note>
            Framför allt moderat politik innebär att förutsättningarna för
            en generell välfärd som är tillgänglig för alla rycks undan och
            därmed en viktig del av tryggheten. Därför blir det ingen ökad
            trygghet med Moderaternas politik. Det blir tvärtom så att konsekvenserna
            av den moderata politiken i stället leder till att otryggheten
            i samhället ökar. Jag tycker faktiskt att ett parti vars kommunala
            företrädare ägnar all sin kraft åt att finansiera skattesänkningar
            genom neddragningar på fritidsverksamhet, socialtjänst och stöd
            till förenings- och idrottsverksamhet saknar trovärdighet när
            man talar om trygghet i riksdagen. Moderaterna skär först ned
            anslagen till välfärdspolitiken och sedan lägger man tillbaka
            en bråkdel av detta till rättsväsendet. Tyvärr får de ofta sina
            borgerliga bröder och systrar i andra partier inom den s.k. högerfalangen
            att följa efter.
          </note>
          <note>
            Fru talman! Trots att det finns en del som oroar är jag optimistisk
            inför framtiden. Det betyder väldigt mycket att vi nu kan satsa
            rejält på rättsväsendet. För mig har också många möten med människor
            som arbetar inom rättsväsendet gett ökade insikter och optimism
            inför framtiden.
          </note>
          <note>
            Vi socialdemokrater i justitieutskottet har under året i mindre
            grupper rest runt i landet och besökt poliser och anställda inom
            kriminalvårdsanstalter.
          </note>
          <note>
            Visst har vi fått ta del av problem och hur tufft de upplever
            sin situation, men vi har framför allt sett att de har ett starkt
            engagemang för sina uppgifter.
          </note>
          <note>
            En annan positiv upplevelse tycker jag är att frågor kring rättsväsendet
            har fått en större plats i debatten under senare år. Alltfler
            människor känner sig engagerade, intresserar sig för tryggheten
            i samhället och är beredda att delta i exempelvis lokalt förebyggande
            arbete. Till skillnad från de borgerliga partidebattörerna, som
            tycks fastna i sina egna skräckbilder, ges också många exempel
            på ett konstruktivt utvecklingsarbete.
          </note>
          <note>
            Sammanfattningsvis vill jag säga att vi socialdemokrater vill
            förebygga brott genom en politik mot ekonomisk utslagning och
            socialt utanförskap. Vi vill bekämpa brott genom ett arbete för
            ett effektivt rättsväsende, en socialt medveten poliskår och kompetenta
            domstolar. Vi vill förhindra återfall i brott genom en progressiv
            kriminalvård som syftar till att återföra brottslingar till ett
            vanligt liv.
          </note>
          <note>
            Till sist vill jag passa på att tacka utskottets ordförande,
            ledamöter och personal för ett fint arbete och ett fint samarbete
            under året. Dessutom vill jag rikta ett särskilt tack till Alice
            Åström, Kia Andreasson och Yvonne Oscarsson för ett fint och konstruktivt
            samarbete när vi har tagit fram den här budgeten.
          </note>
          <note>
            Fru talman! Jag yrkar bifall till hemställan i betänkandet i
            dess helhet och avslag på samtliga reservationer.
          </note>
          <note type="speaker">
            Anf. 51 GUN HELLSVIK (m) replik:
          </note>
          <note>
            Fru talman! Ingvar Johnsson började med att tala om att människor
            ska kunna röra sig på gator och torg utan oro och att det offentliga
            har ett stort ansvar för detta. Ingvar Johnsson sade sedan att
            det är viktigt att ha en helhetssyn i kampen mot brottsligheten.
            I båda dessa delar har jag precis samma uppfattning som
          </note>
          <note>
            Ingvar Johnsson.
          </note>
          <note>
            Men samtidigt ska vi vara medvetna om att kriminaliteten har
            ökat. Den har sexdubblats sedan andra världskriget. Den ligger
            i dag på ungefär samma nivå som i början av 90-talet, men det
            var faktiskt en nedgång i början av 90-talet. Sedan har den gått
            upp igen.
          </note>
          <note>
            Och vi har fått en förgrovning, precis som Ingvar
          </note>
          <note>
            Johnsson sade.
          </note>
          <note>
            Därutöver kan vi konstatera att Socialdemokraterna, till största
            delen med egen majoritet och i övrigt med hjälp av stödpartier,
            har haft makten i Sverige under de senaste 65 åren med undantag
            för 9 år. Under 6 år i slutet av 70-talet och början av 80-talet
            och under 3 år i början av 90-talet hade vi på den borgerliga
            sidan regeringsmakten.
          </note>
          <note>
            Vi kan konstatera att vi inte är nöjda med den utveckling som
            vi har haft under efterkrigstiden då
          </note>
          <note>
            Socialdemokraterna har format politiken. Det kan vi båda konstatera.
            Vi får nu en beskrivning av den socialdemokratiska politik som
            ska rå på kriminalitet.
          </note>
          <note>
            Då måste jag fråga vad det är för revolutionerande förändring
            av den socialdemokratiska politiken som nu presenteras. Jag har
            inte noterat den förändring som gör att det ska bli bättre efter
            misslyckanden under hela efterkrigstiden.
          </note>
          <note type="speaker">
            Anf. 52 INGVAR JOHNSSON (s) replik:
          </note>
          <note>
            Fru talman! Först vill jag hålla med Gun Hellsvik om att vi har
            haft makten under större delen av 1900-
          </note>
          <note>
            talet. Under den tiden har faktiskt ett av världens finaste och
            tryggaste välfärdsländer byggts upp, även om det finns mycket
            som vi nu upplever bör göras ännu bättre.
          </note>
          <note>
            Sedan gläder det mig att Gun Hellsvik säger att hon har samma
            syn som jag när jag talar om en helhetssyn på vad vi ska göra
            inom olika områden. Jag hoppas bara att Gun Hellsvik är beredd
            att föra det budskapet vidare till sina partivänner ute i många
            kommuner där man nu gör dramatiska nedskärningar som sedan polisen
            i stället får rätta till.
          </note>
          <note>
            Det talas om resurser. Förra året sade Gun Hellsvik att 11,8
            miljarder till polisen för det andra året i budgeten, inte för
            detta år, skulle räcka till allting.
          </note>
          <note>
            Det var i stort sett vad som sades i debatten. Nu föreslår majoriteten
            12,3 miljarder. Det är en halv miljard mer än det som ni för ett
            år sedan sade skulle räcka till allt. Nu säger ni att detta är
            helt otillräckligt och att det är ett bevis på att vi inte tar
            situationen på allvar.
          </note>
          <note>
            Gun Hellsvik har också tagit upp detta när andra får ta över
            polisiära uppgifter. Då skulle jag vilja fråga Gun Hellsvik en
            sak. Hur många poliser ska man ha i ett samhälle där behovet av
            att sätta in andra typer av vakter och liknande upphör?
          </note>
          <note type="speaker">
            Anf. 53 GUN HELLSVIK (m) replik:
          </note>
          <note>
            Fru talman! Ingvar Johnsson besvarade min fråga med att Socialdemokraterna
            i Sverige har byggt upp vad som kan betraktas som världens bästa
            välfärdssamhälle. Har Ingvar Johnsson stannat upp och funderat
            över hur det kan komma sig att man inte har trygga människor i
            världens bästa välfärdssamhälle?
          </note>
          <note>
            Hos våra äldre finns det faktiskt en större otrygghet och rädsla
            för att man ska drabbas av brott än det finns hos äldre i många
            andra länder.
          </note>
          <note>
            Jag hör ingen analys och inga ifrågasättanden. Om vi nu redan
            har världens bästa välfärdssamhälle, vad är det som ytterligare
            måste göras för att människor ska känna trygghet? Ingvar Johnsson
            kanske skulle fundera lite grann över om det finns någonting i
            moderat familjepolitik och moderat socialpolitik som skulle kunna
            öka tryggheten för människor. Jag fick inget svar, och jag är
            inte riktigt säker på att Ingvar
          </note>
          <note>
            Johnsson har förstått vad jag talar om.
          </note>
          <note>
            När det gäller budgeten kom ju egentligen samma fråga tidigare
            också från Alice Åström. Den lyssnade tydligen inte Ingvar Johnsson
            på. Eftersom Socialdemokraterna inte såg till att rättsväsendet
            fick tillräckligt med pengar det här året har underskotten ökat.
          </note>
          <note>
            Med majoritetens budget kommer de tyvärr att öka även nästa år.
            Därför vill jag förvarna om att inför
          </note>
          <note>
            2002 kommer vi moderater att bli tvingade att höja våra budgetförslag
            på grund av de ökande budgetunderskotten.
          </note>
          <note type="speaker">
            Anf. 54 INGVAR JOHNSSON (s) replik:
          </note>
          <note>
            Fru talman! Beskeden är ju lite olika. Ragnwi
          </note>
          <note>
            Marcelind sade just att vi i vårbudgeten i stort sett tillförde
            de pengar som man förra året sade skulle behövas ytterligare till
            polisen, även om Moderaterna hade något mer.
          </note>
          <note>
            Det är klart att det finns revor i välfärden. Vi socialdemokrater
            är väldigt ödmjuka. Det var jag faktiskt i mitt anförande också.
            Den ekonomiska krisen under
          </note>
          <note>
            90-talet har lett till en del konsekvenser som vi nu måste ta
            itu med.
          </note>
          <note>
            Vi säger ju att fler poliser är en väg. Jag hörde tidigare i
            debatten att Gun Hellsvik tydligen hade läst rubriken på den debattartikel
            vi har i Aftonbladet men inte innehållet. Det står inte någonting
            om att det kommer att bli stora polisförstärkningar redan under
          </note>
          <note>
            2001.
          </note>
          <note>
            Gun Hellsvik undvek att svara på frågan om hur många poliser
            man ska ha i ett land för att behovet av andra insatser försvinner.
            Det kanske berodde på att hon, liksom jag, hade läst landets polistidning,
            där det just talas om vilka satsningar de anser sig behöva i
          </note>
          <note>
            USA utöver att de har en betydligt större polisstyrka.
          </note>
          <note>
            Jag tycker inte att Gun Hellsvik har gett några svar om hur den
            moderata politiken på andra områden skulle skapa trygghet. Hon
            frågar om jag inte har sett vad Moderaterna skriver om familjepolitik
            och annat.
          </note>
          <note>
            Nej, jag ser bara de stora neddragningar som man gör på de allra
            mest känsliga områdena i rader av kommuner. Man stänger bibliotek
            och fritidsgårdar, och man drar ned på sociala insatser. Polisen
            får göra jobbet. Man ropar ensidigt efter fler poliser, som då
            ska göra det jobb som den sociala sektorn borde ha klarat av.
          </note>
          <note type="speaker">
            Anf. 55 GUNNEL WALLIN (c) replik:
          </note>
          <note>
            Fru talman! Jag känner mig inte alls besvärad över att det har
            blivit ett tillskott till rättsbudgeten -
          </note>
          <note>
            jag tycker att det är jättepositivt. Jag känner mig stolt över
            att vi har kunnat driva en opinion som har gett det resultatet.
          </note>
          <note>
            Ingvar Johnsson tog upp detta med att känna trygghet. Jag har
            mött företagaren i Övertorneå som står handlingsförlamad med en
            gripen och det finns inte någon polis. När han ringer till Luleå,
            som är långt borta, har de ingen att skicka. Det kallar jag inte
            trygghet. Jag kallar det inte trygghet när affärsidkaren här i
            Stockholms city står och ser ett inbrott eller rån i butiken mittemot,
            kan inte göra någonting mer än att kalla på polis och vakten kommer
            men kan inte göra någonting. Det tar evigheter innan polisen kommer.
          </note>
          <note>
            Just på en affärsgata vid Norrmalmstorg här i city har det varit
            1 400 brott på tio månader, och inget av dessa brott är uppklarat.
            Tror Ingvar Johnsson att de människor som bedriver verksamhet
            där känner sig trygga?
          </note>
          <note>
            Det är väl bra om det finns ett engagemang, med allt det här
            ideella, det brottsförebyggande arbetet och kvinnojourerna. Men
            vem är spindeln i det arbetet?
          </note>
          <note>
            Jo, det är närpolisen, och på många ställen finns det ingen närpolis
            att samverka med. Då faller det andra arbetet också. Det måste
            vara någon som drar i trådarna. Det saknas.
          </note>
          <note>
            Det talas om mer resurser. 575 miljoner kronor är också lönepengar,
            för löneökningar som inte var kompenserade. Utbildningen kostar
            ju 0,4 miljarder per plats.
          </note>
          <note type="speaker">
            Anf. 56 INGVAR JOHNSSON (s) replik:
          </note>
          <note>
            Fru talman! Man ska vara försiktig i sina kommentarer till vänner
            i riksdagen som man har samarbetat ganska nära med under olika
            perioder. Det var i budgetöverenskommelser mellan mitt och Gunnel
          </note>
          <note>
            Wallins partier under en rad år i sträck som det lades fast hur
            många poliser vi skulle ha i Sverige i dag.
          </note>
          <note>
            När Gunnel Wallin tar ett exempel på otrygghet här i Stockholm
            skulle jag vilja fråga: Har Centern mer pengar i sitt budgetförslag
            när det gäller satsningar i Stockholmsområdet? Ni har 200 miljoner
            kronor mer där. Men ni har en reservation där ni talar om oerhört
            långtgående insatser när det gäller glesbygd. Det måste innebära
            att ni inte alls har tillfört några resurser till storstadsområdena.
            Å andra sidan säger ni i reservation 5 - något som tillhör märkligheterna
            i dessa reservationer - att det är ungdomsbrottsligheten och särskilt
            ungdomsrånen som ni vill bekämpa. Jag funderade ett tag på om
            ni i Centerpartiet och något annat parti tycker att ungdomsrånen
            är ett speciellt glesbygdsproblem. Det är ju där ni har lagt pengarna.
          </note>
          <note type="speaker">
            Anf. 57 GUNNEL WALLIN (c) replik:
          </note>
          <note>
            Fru talman! Det är inte preciserat om pengarna ska läggas i glesbygden
            eller i storstaden, utan de ska läggas där pengarna behövs. Detta
            är pengar utöver dem som regeringen anser räcker alldeles förträffligt.
          </note>
          <note>
            Jag uppmärksammade att Ingvar Johnsson nämnde glesbygden och
            en bättre fördelning. Men som situationen ser ut i glesbygden
            är det ganska svårt att styra upp några unga poliser dit. Det
            finns bara till stor del poliser som är i 60-årsåldern, som har
            svårigheter att klara skiftarbetet. Den unga polis som kommer
            dit får ta hela den här bördan, och den blir övermäktig. Här finns
            alltså mycket mer att göra för att det ska bli så bra som Ingvar
            Johnsson får det att låta.
          </note>
          <note>
            När det gäller trygghet, ska väl alla medborgare kunna känna
            trygghet var man än bor. Så är inte fallet i dag. Jag har varit
            runt på olika ställen i landet, både i storstad och i glesbygd,
            och det är mycket bekymmersamt. När man läser förslaget tycker
            man att det är jättebra, men verkligheten ser helt annorlunda
            ut.
          </note>
          <note>
            Det är viktigt att ha med sig detta i bagaget.
          </note>
          <note type="speaker">
            Anf. 58 INGVAR JOHNSSON (s) replik:
          </note>
          <note>
            Fru talman! Jag håller med Gunnel Wallin om att det finns människor
            som känner otrygghet i samhället. I början av mitt anförande uppehöll
            jag mig ganska mycket vid de brister som finns och varför det
            nu är så viktigt att vi genomför nya satsningar när det gäller
            både den sociala tryggheten och inom rättsväsendet.
          </note>
          <note>
            Gunnel Wallin kan inte så lätt komma ifrån detta med var man
            tillför resurser och vad man sedan skriver i sina reservationer.
            Om det nu är betydligt mycket mindre pengar än de 200 miljoner
            mer som man har i satsningen på polisen som ska gå till på glesbygden,
            är det inte riktigt det budskapet jag läser när centerriksdagsmän
            skriver insändare ute i landet. Det är tydligen en mycket mindre
            del, för de resurserna ska också satsas på att bekämpa ungdomsrån
            och annat i storstadsområdet.
          </note>
          <note>
            Jag har inte förnekat att ni har en reservation där ni föreslår
            mer pengar, men vad jag försökte säga var att ni använder pengarna
            två gånger. Ni skriver dels en kraftfull reservation om glesbygdssatsningar
            för de här pengarna, dels en annan reservation om att pengarna
            borde användas för att bekämpa ungdomsbrottslighet och ungdomsrån.
          </note>
          <note type="speaker">
            Anf. 59 RAGNWI MARCELIND (kd) replik:
          </note>
          <note>
            Fru talman! Jag vill informera Ingvar Johnsson, om han inte kände
            till det tidigare, att för att ta ut en riktning till vänster
            eller till höger måste man utgå från mitten. Där är just Kristdemokraterna.
          </note>
          <note>
            För övrigt var Ingvar Johnssons anförande av ett ganska stort
            underhållningsvärde, om man bortser från att det inte fanns något
            politiskt innehåll i det.
          </note>
          <note>
            Jag skulle vilja citera Ingvar Johnsson från fjolårets debatt,
            för jag upplever att han är lite pressad.
          </note>
          <note>
            Då sade han så här: "Det är trist att retoriken så totalt tappar
            kontakten med verkligheten." Det är precis det jag tycker, dvs.
            att den retorik som Ingvar Johnsson för fram totalt tappar kontakten
            med verkligheten.
          </note>
          <note>
            Ingvar Johnsson säger att kriminalvården får ett behövligt resurstillskott.
            Det finns alltså 70 miljoner kvar när man har lagt tillbaka 190-200
            miljoner. Det ska räcka till 60 nya platser på Kumla, 100 nya
            motivationsplatser, mer personal, fler behandlingsprogram etc.
          </note>
          <note>
            Sedan säger Ingvar Johnsson att vi kommer med överbud, och han
            kallar samtidigt sig själv ödmjuk.
          </note>
          <note>
            Jag skulle vilja fråga om Ingvar Johnsson tycker att
          </note>
          <note>
            70 miljoner räcker för att rädda kriminalvårdens framtid, mot
            bakgrund av de aviserade satsningar som regeringen anser att de
            70 miljonerna också ska räcka till.
          </note>
          <note type="speaker">
            Anf. 60 INGVAR JOHNSSON (s) replik:
          </note>
          <note>
            Fru talman! Jag vill kommentera påståendet om att retoriken tappar
            kontakt med verkligheten. Nu är det så att vi säger att vi vill
            satsa 595 miljoner mer på polisen. Retoriken ska då ha tappat
            kontakt med verkligheten.
          </note>
          <note>
            När jag fällde det yttrandet förra året talade kristdemokraterna
            om 180 miljoner. Då sade jag att man kanske hade tappat kontakt
            med verkligheten. Jag har protokollet från förra årets debatt
            här. Vet Ragnwi
          </note>
          <note>
            Marcelind hur många gånger hon upprepade summan
          </note>
          <note>
            180 miljoner? Det var som ett mantra som skulle lösa alla problem.
            Nu säger hon om en satsning på nästan en halv miljard mer på polisen
            att retoriken har tappat kontakt med verkligheten. Ibland undrar
            jag vad som sägs i debatter.
          </note>
          <note>
            Sedan skulle jag vilja ställa samma fråga som jag ställde till
            Ragnwi Marcelind förra året. Varför ska ni finansiera denna satsning
            just med ytterligare en karensdag, vilket innebär att lågavlönade
            sjuka är med och bidrar?
          </note>
          <note>
            Sedan vill jag fråga Ragnwi Marcelind om samma område som jag
            frågade Gunnel Wallin om. När tänker ni sluta att säga att ni
            har mer pengar än majoriteten till polisen i Malmö, Göteborg och
            Stockholm? Detta frågar jag mot bakgrund av det ni skriver i reservationen
            om den fantastiska glesbygdssatsningen, satsningen i fjällvärlden,
            osv.
          </note>
          <note type="speaker">
            Anf. 61 RAGNWI MARCELIND (kd) replik:
          </note>
          <note>
            Fru talman! Det var bra att jag använde summan
          </note>
          <note>
            180 miljoner som ett mantra förra året, för det ledde i alla
            fall till att Ingvar Johnsson och regeringen i vårpropositionen
            insåg att man åtminstone skulle anslå de 180 miljonerna för att
            hjälpa polisen att komma på fötter.
          </note>
          <note>
            Precis som jag har sagt tidigare i dag i debatten handlar det
            om att ha en verklighetsförankring. Efter att ha varit ute och
            sett verkligheten, efter att ha fått rapporter som den i dag om
            att tio polisstationer ska stängas i Stockholms län och efter
            att ha sett hur utvecklingen vad gäller antalet anställda kommer
            att bli t.o.m. 2015, även om vi skulle anställa 500 nya poliser
            per år, inser vi att kontentan är den att vi,
          </note>
          <note>
            Ingvar Johnsson, kommer att få avsätta mycket mer resurser framöver
            för att klara polisbehovet i Sverige.
          </note>
          <note>
            Ingvar Johnsson svarade mig inte på frågan om kriminalvården.
            Han har heller inte svarat mig på frågan hur han vill handha klasskampen,
            nu när vi satsar lika mycket pengar på alla dessa vaktbolag som
            vi satsar på polisen för att de ska hjälpa till. Vi ska ha en
            helhetsbild; det håller jag med om. Men hur går det för de människor
            som inte har råd att betala ett eget vaktbolag? Tror Ingvar Johnsson
            att vi kommer att få en utveckling som den i USA? Är det detta
            som är intentionerna vad gäller det som är allas vårt ansvar,
            dvs. regeringens brottsförebyggande program?
          </note>
          <note type="speaker">
            Anf. 62 INGVAR JOHNSSON (s) replik:
          </note>
          <note>
            Fru talman! Ragnwi Marcelind tar upp polissituationen i Stockholms
            län. Jag tycker att det är intressant att hon inte i någon reservation
            skriver att hon har ytterligare pengar att tillföra just Stockholms
            län.
          </note>
          <note>
            När det gäller kriminalvården tillför vi faktiskt detta år 271
            miljoner kronor. Vi säger att det är viktigt att man satsar på
            programverksamhet, frigivningsförberedelser och annat. Jag tror
            ändå att man med de resurserna kan göra en hel del.
          </note>
          <note>
            Det är intressant att Ragnwi Marcelind låter bli att svara på
            frågan hur man ska finansiera polisen. Jag har ett tidningsurklipp
            här. En kd-riksdagsman säger att två karensdagar kan ge polisen
            mer pengar. Jag tycker att det är en lite ensidig finansiering
            och att det är fel att det är just de sjuka som ska finansiera
            polisen.
          </note>
          <note>
            Sedan tycker jag också att Ragnwi Marcelind är svaret skyldig
            när det gäller varför man i denna nya högerfalang följer med moderaterna
            på neddragningar när det gäller exempelvis fritidssektorn och
            den sociala sektorn. Jag såg ett program från en av kommunerna
            i Västsverige, där den ledande kristdemokraten sade att man nu
            måste skära ned och lägga ned alla fritidsgårdar. Det är viktigare
            att hålla en låg skattenivå.
          </note>
          <note>
            Då menar jag att man inte har den helhetssyn som jag tycker är
            så viktig. De nedlagda fritidsgårdarna i den kommunen kanske resulterar
            i att det behövs fler platser på fängelserna längre fram. Det
            är det vi menar med en helhetssyn på politiken.
          </note>
          <note type="speaker">
            Anf. 63 CHRISTER NYLANDER (fp) replik:
          </note>
          <note>
            Fru talman! Jag konstaterade med glädje att Ingvar Johnsson tog
            upp kvinnofridsfrågorna i sitt anförande. Johnsson sade också
            att det fanns förslag om att säkra kvinnofriden och motarbeta
            misshandeln av kvinnor. Jag undrar om han kan nämna några exempel,
            eftersom han inte gjorde det i sitt anförande, på förslag som
            kan komma. När kan dessa träda i kraft?
          </note>
          <note>
            Min andra fråga rör samarbetet med Europeiska unionen. I regeringens
            budgetproposition står det att resurstillskottet främst ska användas
            till ett ökat antal poliser, till att utveckla närpolisen och
            det problemorienterade arbetssättet, till förbättring av gränskontrollen
            samt till att ge polisen förbättrade ekonomiska förutsättningar
            att delta i EU-relaterat arbete.
          </note>
          <note>
            Jag blev något förvånad när Kia Andreasson tidigare tog upp ordförandeskapet
            och Schengensamarbetet som om detta skulle vara ett stort problem
            som belastar rättsväsendet. Jag tycker att EU-
          </note>
          <note>
            medlemskapet är viktigt för Sverige. Jag tycker att
          </note>
          <note>
            Schengenavtalet är bra både för friheten och för brottsbekämpandet.
          </note>
          <note>
            Hade majoriteten och regeringen inte beaktat dessa båda saker
            när budgetförslaget lades fram? Det var rimligen inte någon nyhet
            vad som skulle gälla för det kommande halvåret.
          </note>
          <note type="speaker">
            Anf. 64 INGVAR JOHNSSON (s) replik:
          </note>
          <note>
            Fru talman! Den sista frågan tar jag först. I det fina samarbete
            som vi har i de flesta frågor med Vänsterpartiet och Miljöpartiet
            är EU-frågorna inte inkluderade. Där har vi olika åsikter. Jag
            har samma positiva grundsyn på EU och på Schengen som Christer
          </note>
          <note>
            Nylander har.
          </note>
          <note>
            Sedan frågar Christer Nylander efter insatserna när det gäller
            kvinnofrid. Det har pågått ett utredningsarbete, och förslag är
            på gång hit till riksdagen.
          </note>
          <note>
            Man har bl.a. noga prövat systemet med fotboja för att män inte
            ska kunna överträda besöksförbud. Jag är övertygad om att vi kommer
            att kunna komma överens om de satsningarna.
          </note>
          <note>
            För mig är det en självklarhet att det inte är kvinnan som har
            blivit utsatt för kränkningar som ska behöva flytta på sig, utan
            det är mannen som ska hållas därifrån. Vi är klara över att man
            måste bli kraftfullare i agerandet. Men den frågan återkommer
            under våren, tror jag, till riksdagen.
          </note>
          <note type="speaker">
            Anf. 65 MAUD EKENDAHL (m):
          </note>
          <note>
            Fru talman! Vid denna tidpunkt förra året inledde jag mitt anförande
            med att informera om hur illa ställt det var ute i landet vad
            gäller tillgången på poliser.
          </note>
          <note>
            Jag kan bara konstatera att läget är det samma, om inte något
            värre, innevarande år.
          </note>
          <note>
            Vi talar mycket om närpolis. Med tanke på hur det ser ut i landet
            skulle jag vilja kalla den för fjärrpolis.
          </note>
          <note>
            Varför det? Jag kommer från Skåne. Där fattas det drygt 200 poliser.
            Som ett exempel kan jag nämna att
          </note>
          <note>
            36 närpoliser av totalt 175 från nordvästra Skåne under våren
            tvingades lämna sina tjänster som närpoliser och övergå till utryckningsenheten.
            Detta skulle vara en tillfällig lösning på några månader, men
            tyvärr fortsätter närpoliser att tjänstgöra i utryckningstjänst.
          </note>
          <note>
            Vi har fått ett brev. Det har stått i tidningen att polisen stänger
            tio stationer här i Stockholm, vilket
          </note>
          <note>
            Kia Andreasson inte har sett. Kanhända har Kia Andreasson som
            alla andra fått ett brev från Kristina
          </note>
          <note>
            Axén Olin, ordförande i polisstyrelsen här i Stockholms län.
            Det är daterat den 30 november.
          </note>
          <note>
            Hon skriver så här: "Bästa riksdagsledamot. Inom några dagar
            kommer du tillsammans med 348 andra riksdagsledamöter att besluta
            om de ekonomiska resurserna till polismyndigheten för nästa år."
          </note>
          <note>
            Jag hoppar över lite och kommer ned till det som jag tycker är
            väsentligt i den här debatten:
          </note>
          <note>
            "Vid Stockholms läns polisstyrelses sammanträde den 4 december
            i år" - det var alltså i går -
          </note>
          <note>
            "föreligger förslag om att stänga tio polisstationer i södra
            Stockholm. Några av områdena är hårt kriminellt belastade. Ett
            av distrikten är Söderort, där fem av distriktets åtta närpolisstationer
            föreslås avvecklas.
          </note>
          <note>
            Idag har Söderorts polismästardistrikt ca 450 anställda, jämfört
            med 1994 då distriktet hade 700 anställda.
          </note>
          <note>
            Utvecklingen ser dessvärre likadan ut i hela stockholmsregionen
            där 1 900 anställda har slutat sedan
          </note>
          <note>
            1994. Samtidigt har antalet invånare i vår region ökat med över
            100 000."
          </note>
          <note>
            Det kan hända att Kia Andreasson har sett det här som hon har
            fått i sitt brevfack nu i dagarna.
          </note>
          <note>
            Efter att jag har läst upp det här kommer ju talesmannen för
            socialdemokraterna i polisfrågor troligtvis att vara Margareta
            Sandgren. Då skulle jag vilja fråga henne: Hur kommer ni från
            socialdemokratiskt håll att bemöta ett sådant här brev som har
            kommit till oss?
          </note>
          <note>
            I betänkandet framgår att man hade 16 201 poliser den 31 december
            1999. Om man räknar bort frånvaro, speciellt sjukfrånvaro mer
            än 14 dagar, var antalet
          </note>
          <note>
            15 381. Det är det totala antalet poliser som finns i verksamheten,
            de som sitter inne och jobbar och de som är ute på fältet.
          </note>
          <note>
            Om polisen inte kommer att kompenseras för full löneuppräkning
            befaras, enligt vad rikspolischefen sade på vår sammankomst i
            utskottet, antalet poliser sjunka ned mot 14 600. Det är en mycket
            oroväckande utveckling.
          </note>
          <note>
            Alice Åström erkände att stängningen av polishögskolan under
            två år har gjort att antalet poliser har minskat. Vi sa ju redan
            från början att det blir så om man stänger en skola. Men nu ökar
            det successivt återigen.
          </note>
          <note>
            Kia Andreasson är inne på precis samma spår och tar med glädje
            upp hur man nu tänker utbilda poliser, och därmed får vi flera
            närpoliser. Men när de är utbildade ska de ju ha lön också. Det
            är redan ett stort glapp. Det finns ett medvetet glapp när det
            gäller det som man betalar ut i dag och pris- och löneuppräkning.
            Alla ni som var på utskottets sammankomst vet att Rikspolisstyrelsens
            chef sade att det saknas 200
          </note>
          <note>
            miljoner.
          </note>
          <note>
            Hur ska man räkna då? Jo, man kan stå här och vara flott och
            säga att det ska bli ett tillskott på 575
          </note>
          <note>
            miljoner till polisväsendet. Men sedan är det de här
          </note>
          <note>
            200 miljonerna. Man måste ju betala de här lönerna, som man inte
            har fått kompensation för, på något sätt.
          </note>
          <note>
            Räkna ut vad som blir kvar då och hur det kommer att bli om ett
            par år framöver!
          </note>
          <note>
            Margareta Sandgren! Vilka åtgärder är ni socialdemokrater beredda
            att vidta för att vi inte ska gå mot den här minskningen av antalet
            poliser?
          </note>
          <note>
            För inte så länge sedan - det var närmare bestämt måndagen den
            27 november - hade Gunnel Wallin en interpellationsdebatt med
            justitieministern. Av hans svar framgår klart och tydligt att
            avgörande för hela polisväsendet är att närpolisområdena får de
            resurser och den kompetens som behövs för att närpolisen verkligen
            ska bli basen i polisverksamheten. Ministern anser att det krävs
            insatser för kompetensutveckling och personaltillskott. Det anser
            vi också, men det är faktiskt beklämmande när man hör en minister
            säga dessa vackra, låt mig säga ärvda, fraser som inte stämmer
            alls med hur verkligheten ser ut.
          </note>
          <note>
            Fru talman! I betänkandet, under avsnittet om polisväsendet,
            finns det nio reservationer samt ett särskilt yttrande som vi
            moderater antingen har ensamma eller tillsammans med de övriga
            borgerliga partierna. Jag har för avsikt att lyfta fram några
            av de här reservationerna.
          </note>
          <note>
            Jag har tidigare lyft fram frågan om personalsituationen. Vakanserna
            är ju många, och medelåldern är extremt hög. Jag kan väl upprepa
            vad Ragnwi Marcelind sade tidigare. Mer än hälften av poliserna
            är mellan 45 och 65 år. Ca 3 000 poliser är mellan 55
          </note>
          <note>
            och 60 år. Drygt 600 poliser är över 60 år. Den höga medelåldern
            resulterar i att poliser tvingas utföra arbetsuppgifter som inte
            alls passar för deras ålder.
          </note>
          <note>
            Kortsiktigt är det nödvändigt att utöka utbildningen kraftigt
            och att inrätta ytterligare polishögskolor.
          </note>
          <note>
            Jag säger bara "polishögskolor", eftersom det kanske behövs fler
            än vad regeringen och ni stödpartier anser. Dessutom bör andra
            åtgärder vidtas, såsom att polismyndigheterna bör avsätta en viss
            del av sin budget till nyrekrytering. Så gör man ju i Kanada,
            och vi i den justitiegrupp som kallades för polisgruppen fick
            ju information om hur man gjorde för att ha en stark bas och pengar
            till nyrekrytering. Därför skulle jag återigen vilja vända mig
            till Margareta Sandgren.
          </note>
          <note>
            Anser Margareta Sandgren att det vore lämpligt att införa något
            liknande här i Sverige?
          </note>
          <note>
            För att man ska kunna få en stark och effektiv polis krävs det
            ständig utbildning. Det är oerhört viktigt för den enskilde polisen
            att erhålla information om nya metoder, om kriminalitetens utveckling
            och förändring, inte minst narkotikakulturens förändringar, m.m.
            Man ska komma ihåg att hög kompetens skapar en arbetssituation
            där poliser är trygga och effektiva.
          </note>
          <note>
            Ett kanske mera känsligt område är polisens arbetstider. Vi moderater
            anser att polisens arbetstider måste anpassas bättre till verksamhetsbehoven.
            Självklart måste poliserna i högre grad arbeta kvällar, nätter
            och helger.
          </note>
          <note>
            Riksrevisionsverket gav ut en rapport förra året som kallades
            Närpolisreformen och polisens arbetstider. Där framgår det att
            utformningen av polisens arbetstidsavtal gör att det, i jämförelse
            med avtalen för andra yrkesgrupper, är mycket svårare att utnyttja
            de tillgängliga resurserna på ett effektivt sätt. Det finns en
            nyhet sedan december 1999. Då införde man ett nytt avtal som ger
            arbetsgivaren bättre förutsättningar för arbetstidsregleringar.
            Det är något som både arbetsgivaren och Svenska Polisförbundet
            har gjort en överenskommelse om för att lätta upp när det gäller
            att man ska kunna arbeta mer just på de här mer obekväma arbetstiderna.
          </note>
          <note>
            Jag vill ta upp en sak till, något som vi också stötte på i Kanada
            när vi besökte Kanadapolisen. Jag kommer ihåg att Morgan Johansson
            och jag satt i samma bil en kväll i Montreal. Där fick vi, och
            kanske ni andra också, ta del av hur man hade lagt upp sitt arbete.
            Så fort vi i Sverige pratar om ensamtjänstgöring eller ensampatrullering
            för poliser stöter det på patrull, så att säga. Där hade man en
            bil som var bemannad med två poliser och en annan med en polis.
          </note>
          <note>
            De var ett gäng, så när de åkte ut på en utryckning var de alltid
            minst tre i dessa två bilar som kom till platsen. Sedan kunde
            de få ytterligare förstärkning; det fick vi också se.
          </note>
          <note>
            Men vad gjorde man sedan? Jo, om det behövdes ett omhändertagande
            tog de poliser som var två hand om den eller dem som skulle omhändertas.
            Så körde de i väg och ordnade transporten för detta, medan den
            polis som var ensam i lugn och ro kunde stanna kvar på platsen
            och ta upp förhör, tala med drabbade osv.
          </note>
          <note>
            Där fick man en betydligt effektivare arbetssituation.
          </note>
          <note>
            Som vi såg det, och som vi moderater ser det, medförde denna
            effektivisering inte att poliserna behövde känna någon ökad risk
            i sitt arbete bara för att de fick vara ensamma ett kortare tag.
          </note>
          <note>
            Det är självklart en sådan här modell skulle vara intressant
            att se i Sverige, med tanke på den brist på poliser vi har. Kanske
            får man anpassa sig och göra om arbetssättet för att vi ska få
            ut så mycket som möjligt av polisen.
          </note>
          <note>
            Fru talman! Vi borgerliga partier har även ett särskilt yttrande
            - jag ser att tiden rinner i väg - om den nationella insatsstyrkan.
            Vi tycker att den naturligtvis borde vara en nationell resurs
            och organisatoriskt ligga under Rikspolisstyrelsen. Jag behöver
            inte utveckla alla argument för det, för det gjorde vi här i debatten
            förra året.
          </note>
          <note>
            Till sist, fru talman, vill jag säga att det känns bra.
          </note>
          <note>
            Trots att det finns för få poliser har förtroendet för poliserna
            nämligen ökat. Denna slutsats har tagits fram i en SOM-undersökning
            från Göteborgs universitet. En förklaring till uppgången kan vara
            händelser som Malexandermorden, tror statsvetarna Sören
          </note>
          <note>
            Holmberg och Lennart Weibull. Men trots uppgången är det långt
            kvar till den topp som redovisades för sex år sedan. Det innebär
            att den bristande tilltro till polisen som ändå finns är allvarlig,
            då polisen får allt svårare att klara sina arbetsuppgifter. Och
            det är inte att undra på att tilltron inte har kommit upp i topp,
            när polisen inte kan komma till mig eller dig när det har inträffat
            något. Man ser inte polisen, och då sjunker tilltron när man inte
            får hjälpen när man behöver den.
          </note>
          <note>
            Det är det som är så viktigt för oss politiker: Det är vår skyldighet
            att ge förutsättningar så att Sverige har tillräckligt med poliser
            och att människor därmed kan känna sig trygga.
          </note>
          <note>
            Fru talman! Jag ställer mig bakom det bifallsyrkande till reservation
            1 som Gun Hellsvik tidigare har gjort. Jag står bakom alla våra
            reservationer men yrkar för tids vinnande inte bifall till någon
            annan.
          </note>
          <note type="speaker">
            Anf. 66 ALICE ÅSTRÖM (v) replik:
          </note>
          <note>
            Fru talman! Jag har egentligen bara en fråga till
          </note>
          <note>
            Maud Ekendahl. Den handlar just om detta med polisbristen - beskrivningen
            av den stora bristen på poliser och de svårigheter denna innebär.
            Nu har det ju öppnats en ny polishögskola. Det ska öppnas ytterligare
            en. Maud Ekendahl är också lika medveten som majoriteten om att
            det kommer att ta tid innan vi har utbildat poliser. Ändå låter
            det, när jag lyssnar på
          </note>
          <note>
            Maud Ekendahl, som om bara Moderaterna fick bestämma skulle vi
            ha fullt med poliser i morgon dag.
          </note>
          <note>
            Ska man klona, eller vad ska man göra? Verkligheten är ju att
            utbildningskapaciteten ökar och det kommer fler poliser, men det
            här kommer att ta tid.
          </note>
          <note>
            Sedan vill jag påpeka att detta med pris- och löneomräkning osv.
            gäller alla statliga verk. Moderaterna i finansutskottet står
            också helt bakom principen att det ska drivas på det här sättet
            och att man ska ha det här generella kravet. Det är ju ingenting
            som är speciellt för majoriteten när det gäller det här området.
          </note>
          <note>
            Sedan måste jag ställa en fråga om Moderaternas reservation 7,
            som handlar om utredningsverksamheten. Man skriver inledningsvis:
            "Vi vill understryka vikten av att polisen inte skriver av anmälningar
            utan att detta är befogat. Allmänhetens förtroende för polisen
            hotas om den som anmäler ett brott bibringas uppfattningen att
            man inte ens försöker utreda det anmälda brottet." Är det Moderaternas
            uppfattning att detta är vad poliskåren i Sverige gör i dag? Jag
            tycker att det är ganska allvarligt om Moderaterna menar att polisen
            skriver av anmälningar utan att det är befogat.
          </note>
          <note type="speaker">
            Anf. 67 MAUD EKENDAHL (m) replik:
          </note>
          <note>
            Fru talman! När det gäller polisbristen, Alice
          </note>
          <note>
            Åström, tycker jag att hela eftermiddagen har handlat om den.
            Vi har tagit upp dessa vinklingar här. Som jag också har sagt
            har vi redan från börjat hävdat detta med den polisbrist som skulle
            uppstå när vi stängde polishögskolan. Det måste vi faktiskt få
            upprepa, eftersom vi visste hur det skulle bli.
          </note>
          <note>
            Nu säger ni att det blir fler poliser och tycker att det är bra.
            Men, Alice Åström, Ragnwi tog ju upp prognosen att även om man
            räknar upp med 500 nya poliser varje år är man ändå år 2015 nere
            på 14 900
          </note>
          <note>
            poliser. Därför blir det ju ingen uppräkning av antalet poliser.
            Ni är grundlurade.
          </note>
          <note>
            När det sedan gäller löne- och prisuppräkningen är det just detta
            som är så märkligt: Så här är det på varje område. Men jag diskuterar
            polisväsendet, och då tar jag upp vad som ligger i glappet på
            200 miljoner. Man ska dock komma ihåg att under den borgerliga
            regeringen, då Alice Åström inte satt i riksdagen, beslutade denna
            att det skulle finnas ramar tilltagna för att använda till den
            här uppräkningen. Men det har ju den socialdemokratiska regeringen
            struntat i sedan man kom till makten år 1994.
          </note>
          <note type="speaker">
            Anf. 68 ALICE ÅSTRÖM (v) replik:
          </note>
          <note>
            Fru talman! Då får jag väl, om vi nu ska gå tillbaka i tiden,
            påminna om att det var en borgerlig regering som fattade beslut
            om den största besparingen någonsin på det här området - 500 miljoner
            kronor.
          </note>
          <note>
            Detta har vi fått dras med under väldigt lång tid.
          </note>
          <note>
            Maud Ekendahl talar om prognoser för hur det ska bli med polisen
            och hur grundlurade vi är. Vi vet att målsättningen är att öka
            antalet när det gäller polisutbildningen. Helst ska vi nå upp
            till 900 per år. Lyckas vi med, nu när vi ökar kapaciteten både
            i Umeå och här i Stockholm, kommer vi faktiskt år 2015 att vara
            uppe i över 20 000 poliser. Då räknas ändå med övrig avgång, pensionsavgångar
            osv. Och detta är siffror från polisväsendets eget budgetunderlag.
            Det gäller att välja vilka siffror man vill läsa och hur man vill
            tolka dem.
          </note>
          <note>
            Fru talman! Jag vill avslutningsvis säga detta:
          </note>
          <note>
            Tänk om massmedier och politiker uppmärksammade de gånger då
            polisen gör ett lyckat jobb, gör lyckade utryckningar, kommer
            i tid osv. - vilket den faktiskt gör i de allra flesta fallen
            - i stället för att ständigt använda sig av extremfall! Det kanske
            också skulle skapa lite bättre trygghet hos allmänheten.
          </note>
          <note type="speaker">
            Anf. 69 MAUD EKENDAHL (m) replik:
          </note>
          <note>
            Fru talman! Nu tycker jag att det ska vara slut med tjafsandet
            om neddragningen med 500 miljoner under den borgerliga regeringen.
            Alice Åström kan gå tillbaka till socialdemokraterna och fråga:
            Hur var det egentligen?
          </note>
          <note>
            Det var stökigt och bökigt i denna riksdag när nydemokraterna
            var med. Det gjorde att de borgerliga ledamöterna tvingades till
            ett samarbete med socialdemokraterna för att klara budgeten och
            säkerställa ekonomin under det tredje året. Då sade socialdemokraterna:
            Ja, vi går med på det och hjälper er, för det är för rikets bästa.
            Men under förutsättning att 500
          </note>
          <note>
            miljoner dras ned i budgeten på en gång när det gäller rättsväsendet.
          </note>
          <note>
            Man gick en bit på vägen och drog ned 150 miljoner kronor. Det
            resterande tog socialdemokraterna på ett bräde när man kom till
            makten 1994.
          </note>
          <note type="speaker">
            Anf. 70 KIA ANDREASSON (mp) replik:
          </note>
          <note>
            Fru talman! Vi kommer nu in på Stockholmsområdet och de olika
            fördelningarna av den budget som vi ännu inte har beslutat om.
            Det är svårt för mig som riksdagsledamot att sätta mig in i de
            enskilda länens problem. Men fördelningen av den budgethöjning
            som vi har gjort för polisen har mig veterligen inte skett med
            exakta belopp ut till länen.
          </note>
          <note>
            Jag tycker naturligtvis att det är väldigt beklagligt att tio
            polisstationer behöver stängas. Men jag vet samtidigt att ekonomin
            i Stockholm, det stora underskottet, har varit ett problem. Men
            det är ju saker som ledningen för polisen måste fördela. Det kan
            inte jag ha åsikter om här och nu.
          </note>
          <note>
            Däremot tycker jag, som jag sade, att ordförandeskapets extra
            kostnader, som också kommer att drabba Stockholmspolisen, naturligtvis
            ska tillföras utanför polisens budget i ett separat anslag, speciellt
            med tanke på att det har tillförts så mycket pengar till ordförandeskapet.
            Det tar jag för givet. Särskilt gäller detta också samarbetet
            i EU och Schengen. Dessa pengar ska inte tas från den ordinarie
            grundplåten för polisen. Det har jag hela tiden hävdat.
          </note>
          <note type="speaker">
            Anf. 71 MAUD EKENDAHL (m) replik:
          </note>
          <note>
            Fru talman! Att sätta sig in i alla polismyndigheters verksamheter
            begär inte jag heller. Men om man sitter i justitieutskottet kommer
            information dels i tidningen, dels får vi brev från ordföranden
            för polisen i Stockholms län.
          </note>
          <note>
            Jag vet att Kia Andreasson själv är den som emellanåt brukar
            ta upp exempel på olika sätt. Det är förvånansvärt att man inte
            kan ta del av den stora staden eller hemorten själv. Nu valde
            inte jag att ta
          </note>
          <note>
            Göteborg, för det kunde Kia Andreasson ta själv, men att inte
            kunna engagera sig i olika delar av landet.
          </note>
          <note>
            Men det går bra, Kia Andreasson, när det gäller tingsrätterna.
            Då fanns det möjlighet att engagera sig i budgetarbete för Ängelholms
            tingsrätt, som blir en kansliort.
          </note>
          <note type="speaker">
            Anf. 72 KIA ANDREASSON (mp) replik:
          </note>
          <note>
            Fru talman! Anledningen till att jag inte kunnat engagera mig
            var att jag inte visste om fördelningen hade skett över huvud
            taget, vilket jag hävdar att den inte har gjort. Men vet Maud
            Ekendahl bestämt att
          </note>
          <note>
            Rikspolisstyrelsen redan nu har fördelat exakta summor till länen
            så vet Maud Ekendahl mer än jag.
          </note>
          <note type="speaker">
            Anf. 73 MAUD EKENDAHL (m) replik:
          </note>
          <note>
            Fru talman! Debatten har ju gått ut på att vi gång på gång har
            talat om att det är för lite pengar till polisen. För polismyndigheten
            i Sverige sade någon av ledamöterna att man räknar med att det
            samlade underskottet för 2001 blir ½ miljard kronor. Det här har
            vi tagit upp i våra diskussioner. Det är förvånansvärt att inte
            Kia Andreasson vet om det när vi har diskuterat budget. Vi har
            t.o.m. haft schabloner att gå efter och tittat närmare på hur
            det ser ut. Sådan är ju verkligheten.
          </note>
          <note>
            (forts.)
          </note>
          <note>
            Ajournering
          </note>
          <note>
            Kammaren beslutade kl. 16.24 på förslag av tredje vice talmannen
            att ajournera förhandlingarna till kl. 18.00.
          </note>
          <note>
            Återupptagna förhandlingar
          </note>
          <note>
            Förhandlingarna återupptogs kl. 18.00.
          </note>
          <note>
            12 § (forts.) Rättsväsendet (forts. JuU1)
          </note>
          <note type="speaker">
            Anf. 74 TREDJE VICE TALMANNEN:
          </note>
          <note>
            På förekommen anledning får jag be deltagarna i debatten att
            inte överskrida anmälda debattider.
          </note>
          <note type="speaker">
            Anf. 75 YVONNE OSCARSSON (v):
          </note>
          <note>
            Fru talman! Först vill jag, liksom några andra, inleda med att
            tacka för det samarbete som vi har haft fram till nu med budgeten
            - naturligtvis samarbetspartierna. Även om Gun Hellsvik inte är
            här för tillfället vill jag tacka henne. Vi i Vänsterpartiet tycker
            att hon leder utskottet på ett bra och fint sätt. Jag tycker speciellt
            att vi har en trevlig och god stämning i utskottet. Det är inte
            ofta som det är ett speciellt otrevligt debattklimat. Det är bra.
          </note>
          <note>
            Att rättsväsendet är ett viktigt område kan man se på den långa
            talarlistan och alla de deltagare som vill vara med i debatten.
            Just nu är det ganska glest i kammaren, men de dyker väl upp så
            småningom.
          </note>
          <note>
            För två år sedan inledde jag budgetdebatten med att läsa lite
            grann ur Vänsterpartiets kriminalpolitiska motion. Jag tänker
            göra så i dag också.
          </note>
          <note>
            Kriminalpolitiken ska verka brottsförebyggande och reparativ,
            dvs. motverka och städa upp det som samhället inte klarar av.
            Den ska ses i ett helhetsperspektiv och förena ett generellt samhällsperspektiv
            med speciella insikter om orsaker till brott. Vi behöver en kriminalpolitik
            som dels är human med utgångspunkt i en noggrann analys av de
            sociala villkor som människor lever under, dels är progressiv
            och samverkar med en generell och solidarisk välfärdspolitik som
            syftar till ökad delaktighet och minskade klassklyftor.
          </note>
          <note>
            Vänsterpartiet tror inte att hårdare tag är den allenarådande
            lösningen på en ökad brottslighet. Vi tror att det viktigaste
            är att lära sig att förstå orsakerna till brott och att på så
            många olika nivåer som möjligt försöka förstå vad olika åtgärder
            har för effekt på människor.
          </note>
          <note>
            En trovärdig politik ser helheten och försöker förstå hur det
            mesta i livet och samhället hör ihop. Det går inte att prata om
            rättsväsendet utan att försöka förstå att rättssäkerheten är beroende
            av en klok politik när det gäller andra områden. De är t.ex. vilken
            syn man har på kvinnofrågor, alkoholfrågor, droger, segregation
            mellan folkgrupper, klassklyftor, fattigdom, arbetslöshet, fritid,
            arbetstid, hälso- och sjukvård, social omsorg, utbildning, kultur,
            vad vi har för syn på människor med olika sexuell läggning, olika
            hudfärg, olika fysisk och psykisk förmåga, barns rättigheter m.m.
            Allt hör ihop.
          </note>
          <note>
            Kriminalpolitiken handlar också om att många barn växer upp utan
            närvaro av båda föräldrarna. När det gäller pojkar är det bevisligen
            mycket viktigt med en närvarande pappa. Utredningar visar att
            bland dömda män har ett stort antal haft liten eller ingen kontakt
            alls med sin pappa.
          </note>
          <note>
            I den kriminalpolitiska helhetssynen spelar polisen naturligtvis
            en stor och viktig roll. Eftersom
          </note>
          <note>
            Vänsterpartiet hävdar att många andra politiska beslut hör ihop
            med antalet poliser krävs det mycket stark politisk enighet kring
            vilken sorts samhälle vi vill ha, och utifrån den diskussionen
            är det svårt att veta exakt hur många poliser vi behöver.
          </note>
          <note>
            Hur många poliser ska vi ha i Sverige? Vi har lite olika åsikter
            om det. Var ligger lagomnivån? Ska vi anslå pengar till 100, 200,
            1 000, 2 000, 3 000 nya?
          </note>
          <note>
            Jag måste erkänna att jag inte riktigt förstår var de borgerliga
            partierna ska ta alla poliser från. Jag hör och förstår att man
            vill tillföra mera pengar. Men hur och var man ska hitta redan
            utbildade poliser är för mig en gåta.
          </note>
          <note>
            Det har startat en ny polishögskola i Umeå, och det ska öppna
            en på ett ställe till. Om det behövs för att behålla rättssäkerheten
            när det gäller polisen måste vi självfallet vara beredda att diskutera
            en ytterligare, dvs. en fjärde polishögskola. Jag ser ingen annan
            väg att få fler poliser än att utbilda fler. Takten måste vara
            klok, därför att kvaliteten på utbildningen måste oavsett var
            den ligger vara lika hög som nu.
          </note>
          <note>
            Jag tycker också att man måste titta på hur många poliser det
            skulle behövas för att få ett visst mått arbete utfört på ett
            visst sätt under en viss tid. I detta sammanhang vill jag också
            säga att det är en myt att poliser ofta slutar sin anställning
            - som någon redan har sagt. Det är tvärtom så att poliser är mycket
            trogna sitt yrke till skillnad från många andra yrkesgrupper.
            Om man påstår något annat måste det vara för att undergräva och
            medverka till att förtroendet för poliskåren försvagas. Sanningen
            är att avsevärt färre poliser slutar sina jobb jämfört med andra
            jobb. Det är viktigt att hålla sig till sanningen.
          </note>
          <note>
            Det finns ett annat problem som Rangwi Marcelind påtalade, nämligen
            att de som lämnar poliskåren ofta är unga. Det är inte heller
            konstigt eller speciellt för poliskåren. Så ser det ut inom andra
            yrkesområden också.
          </note>
          <note>
            Ibland händer det som inte får hända. Det dröjer för länge innan
            polisen kommer efter ett larm. Det händer sällan om man tittar
            på det totala antal utryckningar som polisen gör. Men om man upprepar
            många gånger att polisen inte kommer och att det inte finns några
            poliser, kan det naturligtvis uppfattas som sant. Då har man lyckats
            med att skrämma människor och få människor att tro att det inte
            är någon idé att ringa eftersom det ändå inte finns några poliser
            som kan komma. Det är olustigt om människor ska vara rädda för
            något som inte är relevant.
          </note>
          <note>
            Jag kan ge ett exempel från helgen i Stockholm.
          </note>
          <note>
            Vid stängningsdags utanför en krog blir det ett stort bråk. Grannar
            ringer och anmäler att det är bråk. Det tar fem minuter innan
            polisen är på plats.
          </note>
          <note>
            Varför kan vi inte någon gång prata om alla de gånger som polisen
            verkligen kommer och när deras snabba insatser verkligen fungerar.
            Polisen ska inte behöva höra att de inte kommer när det i verkligheten
            oftast inte är sant.
          </note>
          <note>
            Jag är glad över att ett flera år gammalt vänsterkrav har uppmärksammats
            i årets budget. Det gäller poliser i glesbygd. Vi är många, inte
            bara Vänsterpartiet, som påtalat riskerna med att människor i
            glest befolkade områden inte känner sig trygga och att det finns
            risk att människor tar lagen i egna händer.
          </note>
          <note>
            Vi ser också mycket positivt på att, som jag sade tidigare, det
            har öppnats en polishögskola i Norrland, i Umeå. Förhoppningsvis
            kommer det att underlätta rekrytering av poliser till Norrland.
            Jag säger förhoppningsvis eftersom jag vet att flera poliser som
            går utbildningen nu helst vill jobba i Stockholm eller någon annan
            storstad för att de anser att de lär sig yrket snabbare om de
            får jobba i en större stad.
          </note>
          <note>
            Jag vill som i fjol påpeka det stora arbete polisen lägger ned
            på alkoholrelaterade brott. Enligt många poliser är hela 80 %
            av alla våldsbrott relaterade till alkohol. Sena öppettider på
            krogen, lördagsöppet på
          </note>
          <note>
            Systembolaget, stora mängder alkohol på och kring musik- och
            idrottsarenor, eventuellt sänkta alkoholpriser, alkoholrepresentation
            m.m. är exempel på beslut i andra delar av samhället som rättsväsendet
            inte styr över men som har direkt påverkan på många delar i rättsapparaten
            och framför allt på polisens arbete. Det är alltför enkelt att
            tro att fler poliser löser alkoholrelaterade våldsbrott. Många
            sådana brott sker, som flera har sagt, inom hemmets väggar.
          </note>
          <note>
            Många kvinnor och barn kan vittna om detta. Fler poliser skulle
            förmodligen inte reda ut det problemet.Däremot skulle kanske pengar
            till skolan, fritidssektorn och socialtjänsten kunna förbättra
            situationen.
          </note>
          <note>
            Jag tror också att många män behöver få stöd på ett sätt som
            liknar det som kvinnor får från kvinnojourer.
          </note>
          <note>
            I det senaste numret av Polistidningen finns två mycket intressanta
            artiklar. De handlar om olika saker men har att göra med grundsynen
            på kriminalpolitiken och polisens arbete. Den ena handlar, som
            rubriken säger, om att otrygghet kan byggas bort. En kvinnlig
            doktorand från Chalmers har tittat på säkerhetsaspekterna ur olika
            vinklar. Hon pekar på två modeller för att förebygga brott.
          </note>
          <note>
            Den ena modellen är säkerhetsmodellen med mer av kontroll, nolltoleransprojekt
            och säkerhetsprylar.
          </note>
          <note>
            Den andra modellen benämns safety-modellen, dvs.
          </note>
          <note>
            trygghetsmodellen. Den förstnämnda modellen är den mest populära
            för tillfället.
          </note>
          <note>
            Hon menar att vi mer och mer genom olika kontrollåtgärder försöker
            få till stånd trygghet. Det blir mer och mer vanligt med galler,
            övervakningskameror och vakter. Hon menar att trygghet inte uppnås
            genom att någon tar sig rätten att bevaka andra människors handlingar.
            Hon undrar om vi verkligen vill ha ett mer slutet och välbevakat
            samhälle. Trenden går åt det hållet.
          </note>
          <note>
            Många kontrollåtgärder visar utåt att det här är så otryggt och
            farligt att bo att vi här måste låsa in våra saker och alla behöver
            övervakas. Hon säger att hon förstår varför det har blivit så,
            men hon undrar om det är så vi egentligen vill ha det.
          </note>
          <note>
            I Sverige säger många att vi är för ett öppnare samhälle, men
            i praktiken hämtar vi inspiration från länder med ett mycket kontrollerande
            system. I New
          </note>
          <note>
            York-modellen var det från första början klart vilka som skulle
            skyddas, nämligen den vita överklassen mot andra grupper av människor.
            Kritiken mot modellen har bestått i att andra samhällsklasser
            har känt sig utpekade och utsatta för polisbrutalitet.
          </note>
          <note>
            Som jämförelse nämner den här forskaren ett trygghetsprojekt
            i Toronto i Kanada, där man vänt på problematiken genom att utgå
            från de mest utsatta gruppernas perspektiv. Bland referensgrupperna
            finns kvinnor från olika etniska grupper, hemlösa, homosexuella
            och andra grupper som ofta känner sig utsatta och hotade.
          </note>
          <note>
            Man utbildar poliser i de utsatta gruppernas problematik och
            studerar den fysiska miljön noga för att tidigt planera trygghetsåtgärder
            som inte upplevs som kontrollerande. Man har värdar på tunnelbanan,
            och man har lister att trycka på om man är rädd. Bussarna stannar
            på beställning.
          </note>
          <note>
            Hon menar att välplanerade åtgärder är bättre än tillfällighetslösningar,
            som ofta bygger på eldsjälar. I
          </note>
          <note>
            det sammanhanget nämner hon nattvandringsprojekt och nattögon.
            Hon frågar sig vad dessa utgår från när de ingriper och menar
            att det finns risk att man förstärker termer som "vi" och "dem"
            och att det kan leda till att de som är annorlunda blir mer utsatta.
            Liv och människor ska finnas i stadslivet, säger hon men menar
            att väktare i olika former inte är en naturlig social kontroll.
          </note>
          <note>
            Den andra artikeln ska jag sammanfatta, eftersom tiden har runnit
            i väg. Den handlar om att poliserna i
          </note>
          <note>
            Norge är obeväpnade. Jämförelsen med Sverige visar att poliser
            här skjuter så att människor skadas medan antalet skadade poliser
            i Norge är mycket lägre än i
          </note>
          <note>
            Sverige.
          </note>
          <note>
            Jag menar inte med detta att man ska plocka av våra poliser vapnen,
            men det visar vilka skilda förhållningssätt som man har när man
            löser svåra problem och att resultatet blir lite olika.
          </note>
          <note>
            Jag tror att svensk polis tillhör världens bästa. Det beror på
            den utbildning som våra poliser får och på de arbetsuppgifter
            de har. Vänsterpartiet tror fortfarande på näpo-organisationen
            och på det problemorienterade arbetssättet. När man inför ett
            nytt arbetssätt tar det alltid ett antal år innan det till fullo
            fungerar. Vi tror att både poliserna själva och medborgarna vinner
            på att vi fullföljer och kanske förbättrar näpo-arbetet.
          </note>
          <note>
            Ibland höjs det röster för att polisen inte ska syssla med små
            och meningslösa insatser. Jag tror att vi måste vara försiktiga
            i den bedömningen. Invånarna behöver även i fortsättningen ges
            möjligheter till en personlig kontakt med polisen där människor
            får hjälp med för dem viktiga ärenden, även om de kanske inte
            är så viktiga för många av oss som står utanför och tittar på.
          </note>
          <note>
            Fortfarande är det så, vilket jag tror att Maud Ekendahl nämnde,
            att befolkningen har ett stort förtroende för polisen. Det är
            en av våra största uppgifter här i riksdagen att så gott vi kan
            se till att det förtroendet behålls och ännu hellre förstärks.
          </note>
          <note type="speaker">
            Anf. 76 RAGNWI MARCELIND (kd) replik:
          </note>
          <note>
            Fru talman! Yvonne Oscarsson talar lite grann om antalet poliser
            och undrar hur man ska få tag i poliser.
          </note>
          <note>
            Det som vi i dag skördar konsekvenser av i form av för litet
            antal poliser är att Polishögskolan varit stängd under tre års
            tid.
          </note>
          <note>
            Yvonne Oscarsson går sedan lite längre. Jag tror att man ska
            vara väldigt försiktig när man uttalar sig om bedömningar som
            gjorts t.ex. av Rikspolisstyrelsen i den redovisning som den har
            gjort och av polisfackets ordförande både när det gäller hur många
            människor som faktiskt tar avstånd från polisyrket och lämnar
            det och när det gäller hur många poliser som behövs. Jag skulle
            vilja fråga Yvonne Oscarsson: Tror Vänsterpartiet inte på de redovisningar
            som vi får del av och som ska vara ett underlag för oss som beslutsfattare
            när vi talar om hur mycket resurser våra partier vill avsätta
            till de olika områdena?
          </note>
          <note>
            Yvonne Oscarsson talade vidare om att vi vill skrämma människor.
            Jag och många med mig har dock varit ute och sett hur det ser
            ut i verkligheten i dag. Jag har besökt Ludvika, där en ensam
            polisman körde omkring på natten. Han sade: Även om jag ser någonting
            allvarligt hända kan jag inte ingripa. Jag måste ringa efter den
            närmaste bilen, som tar en timme på sig för att komma mig till
            hjälp. - Dessutom var han gammal.
          </note>
          <note>
            Är det verkligen enligt Yvonne Oscarsson ett sätt att skrämma
            människor när oppositionen för fram att vi behöver fler poliser?
          </note>
          <note type="speaker">
            Anf. 77 YVONNE OSCARSSON (v) replik:
          </note>
          <note>
            Fru talman! Först vill jag säga till Ragnwi att jag tycker att
            det är väldigt bra att hon är så engagerad.
          </note>
          <note>
            Jag vet att hon är ute mycket i verkligheten, och även det är
            bra.
          </note>
          <note>
            Det är faktiskt så att poliser lämnar verksamheten.
          </note>
          <note>
            Jag hoppas att inte bara jag lyssnade när rikspolischefen sade
            att det är ungefär 1 % som lämnar polisyrket.
          </note>
          <note>
            Jämfört med andra yrkesgrupper är det en väldigt låg andel, sade
            rikspolischefen. Ragnwi Marcelinds tilltro till honom är ju väldigt
            hög när det gäller andra siffror, och jag hoppas att den är lika
            hög när det gäller detta. 1 % av poliskåren lämnar yrket.
          </note>
          <note>
            Jag vill också upprepa att även andra ungdomar lämnar sina yrken.
            Det är tydligen så i vårt samhälle i dag att många människor vill
            byta jobb, och man gör det i andra yrkesgrupper mycket oftare
            än poliserna.
          </note>
          <note>
            När det gäller de här siffrorna har vi naturligtvis med stort
            allvar sett på de tabeller som vi vid samma tillfälle fick presenterade
            av rikspolischefen. Alice
          </note>
          <note>
            Åström talade om att om man kommer upp till att utbilda 900 poliser
            per år, klarar vi det här bra. Jag har tillsammans med Ragnwi
            tittat på det här, och vi kom fram till att om man utbildar 900
            poliser har man en god försörjning om några år.
          </note>
          <note type="speaker">
            Anf. 78 RAGNWI MARCELIND (kd) replik:
          </note>
          <note>
            Fru talman! Jag tackar Yvonne Oscarsson för den inställningen.
            Ska vi utbilda 900 poliser per år är jag jättenöjd. Det är precis
            vad vi vill. Vi vill tillföra mer resurser och starta en tredje
            polishögskola, eftersom vi anser att man måste lyssna på de signaler
            som man får från Rikspolisstyrelsen. Det är dock inte detta som
            föreslås i regeringens budgetalternativ. Det handlar för 2001
            om ca 140 poliser netto, sedan man räknat bort pensioneringar
            osv. Detta antal ska man ställa i relation till att det är ca
            170 som slutar.
          </note>
          <note>
            Man kan säga att det inte är någonting att bara
          </note>
          <note>
            1 % slutar. Det är kanske inte det i förhållande till andra yrken,
            men inom poliskåren är det väldigt mycket mot bakgrund av att
            man samtidigt i realiteten rekryterar bara 140 nya.
          </note>
          <note>
            En sista fråga. Jag har besökt Söderhamns närpolisområde, som
            också är Yvonne Oscarssons närpolisområde. Jag var ute och åkte
            nattpatrull med en man som hade varit polis i 34 år. Han signalerade
            verkligen en oro för den ensamhet som han upplevde när han körde
            nattpatrullbil. Det fanns inga möjligheter för honom att ingripa
            om någonting skulle hända.
          </note>
          <note>
            Yvonne Oscarsson, som också har besökt det här närpolisområdet,
            vet att det är en väldig brist på poliser.
          </note>
          <note>
            Vad ska vi säga till dem, Yvonne Oscarsson? Ska vi säga att antalet
            poliser räcker? Eller har vi ambitionen att försöka uppnå det
            som Rikspolisstyrelsen har gett oss indikationer om? Då behövs
            det mer pengar. Då ligger vi inte fel när vi yrkar på mer.
          </note>
          <note type="speaker">
            Anf. 79 YVONNE OSCARSSON (v) replik:
          </note>
          <note>
            Fru talman! Vi ska naturligtvis säga att vi i Sveriges riksdag
            är väl medvetna om att problematiken med för få poliser är sann.
            Så uppfattar jag det i alla fall. Det beror på att vi stängde
            Polishögskolan. Det vet vi också. Jag hör att olika partier vill
            tillföra mer pengar. Men det tar ändå en viss tid att utbilda.
            Man kan inte utbilda i alltför snabb takt - i alla fall inte enligt
            Vänsterpartiet och förmodligen inte heller enligt våra samarbetspartier.
            Man måste förbereda utbildningsplatserna, rekrytera lärare och
            se till att polisens utbildning håller mycket god kvalitet. Den
            får vi aldrig nagga i kanten. Kvantitet kan aldrig stå över kvalitet.
            Man måste ta det lugnt och klokt.
          </note>
          <note>
            Jag tycker att jag kan åka hem och hålla huvudet högt och säga
            att vi från vår sida naturligtvis kommer att göra vad vi kan för
            att få fler poliser.
          </note>
          <note type="speaker">
            Anf. 80 GUNNEL WALLIN (c) replik:
          </note>
          <note>
            Fru talman! Yvonne Oscarsson säger att de borgerliga partierna
            bara jagar efter fler poliser. Hon undrar var vi ska få dem ifrån,
            för det finns inte fler poliser.
          </note>
          <note>
            Det är just det problemet vi har haft uppe i debatten. I betänkandet
            på s. 36 står "regeringen anför att det är avgörande för hela
            polisväsendet att närpolisområdena nu får de resurser och den
            kompetens som behövs för att den verkligen skall bli basen i polisverksamheten".
          </note>
          <note>
            Det oroar oss. Vi menar att de poliser som finns inte räcker.
            Därför måste man låta poliserna göra det som de är bra på och
            anställa civila till det andra jobbet. Det har vi försökt förklara.
            Om man ska leva upp till målsättningen i betänkandet måste man
            utbilda fler poliser eller göra som jag har sagt.
          </note>
          <note>
            Vi känner till situationen. Vi vet att det tar två och ett halvt
            år att utbilda poliser. Det är därför vi har varit så upprörda.
            Det står i betänkandet att detta ska genomföras med de pengar
            som finns. De ska också räcka till de löner som det fattades beslut
            om förra året. Det gör ett stort hål i pengarna som utgör satsningen
            på polisen.
          </note>
          <note type="speaker">
            Anf. 81 YVONNE OSCARSSON (v) replik:
          </note>
          <note>
            Fru talman! Det skulle kännas bra att säga att vi backar fem
            år. Vi kör i gång polishögskolan i Umeå för fem år sedan. Vi kör
            i gång en polishögskola i
          </note>
          <note>
            Götaland för två år sedan. Vi kör i gång en polishögskola längst
            ned i Skåne nu. Då blir det lätt.
          </note>
          <note>
            Det går inte att skynda fortare. Det är lätt att vara efterklok.
            Jag skulle också kunna säga att vi borde ha förstått, när vi stängde
            Polishögskolan. Jag var inte med om det. Men jag kan säga nu att
            det var dumt och korkat. Men det blev så. Nu gäller det att göra
            saker så bra som möjligt för framtiden. Enligt oss går det inte
            att just nu utbilda i snabbare takt än vi gör, för att det ska
            bli en klok och bra utbildning.
          </note>
          <note type="speaker">
            Anf. 82 GUNNEL WALLIN (c) replik:
          </note>
          <note>
            Fru talman! Yvonne Oscarsson erkänner att situationen är sådan
            som vi tidigare har framfört i debatten. Det är bekymmersamt.
            Jag hoppas verkligen att det blir lika fördelning över hela landet,
            i glesbygd och storstad. Behovet är påträngande överallt.
          </note>
          <note>
            Det har förts en diskussion om vakter. Det kan inge trygghet
            för allmänheten om man ser vakter. Jag tror dock att tryggheten
            hade varit större om man hade sett poliser. En vakt kan inte göra
            mer än du och jag. De är beroende av att överlämna brottslingen
            de griper till en polis. Det pratas mycket om vakter och vaktbolag.
            Det är ett komplement. Men de kan inte ersätta polisen.
          </note>
          <note type="speaker">
            Anf. 83 YVONNE OSCARSSON (v) replik:
          </note>
          <note>
            Fru talman! Det är ett svaghetstecken när man i ett samhälle
            tvingas anlita vakter och vaktbolag för att människor ska känna
            sig trygga och känna att deras egendom är tryggad. Det är inget
            bevis på ett tryggt samhälle att det kryllar av poliser - om det
            nu gjorde det - eller vakter. Det skulle vara mycket trevligare
            om vi hade ett så tryggt samhälle så att vi slapp ha poliser och
            vakter. Jag tror att vi är överens om det.
          </note>
          <note>
            Gunnel Wallin vet likaväl som jag att vi inte har någonting att
            säga till om fördelningen av resurser.
          </note>
          <note>
            Det sköter Rikspolisstyrelsen tillsammans med samtliga länspolismästare.
            Det finns naturligtvis faktorer som styr. I årets budgetproposition
            står det klart och tydligt att rekryteringen av poliser i glesbygd
            ska öka.
          </note>
          <note>
            Det betyder att man tar hänsyn till det när man fördelar resurserna
            ut till landet.
          </note>
          <note type="speaker">
            Anf. 84 MAUD EKENDAHL (m) replik:
          </note>
          <note>
            Fru talman! Det är märkligt att Yvonne Oscarsson och hennes parti
            inte kan eller vågar sätta ned foten och tala om hur många poliser
            som behövs. Det är inte konstigare än vilket verksamhetsområde
            som helst, att man kan tala om hur många poliser som fattas i
            verksamheten. Hur bemöter Yvonne Oscarsson partiets sympatisörer
            som frågar hur många fler poliser man anser att vi måste ha ute
            i samhället?
          </note>
          <note>
            Vi moderater har vågat sätta ned foten och sagt att det är bra
            med 3 000 fler poliser. Vi tycker inte att det är konstigt att
            vi kan lyssna till en bedömning från en verksamhetschef, i det
            här fallet rikspolischefen. Vi kan förstå att hans bedömning är
            rätt och riktig. Vi politiker måste lyssna till sådana budskap
            som vi får och inte bara styra hur som helst härifrån Sveriges
            riksdag.
          </note>
          <note>
            Självklart kan vi inte se till att få 3 000 poliser på en gång.
            Men man måste ha en målsättning. Det är nästan ingen här i dag
            som har sagt att det fortfarande finns poliser som arbetar inne
            med administrativa arbetsuppgifter. Därför har vi sagt att vi
            behöver fler civilanställda. Vad anser Yvonne Oscarsson om den
            saken? Behöver vi fler civilanställda?
          </note>
          <note>
            Vi har också sagt att vi behöver fler polishögskolor. Vi måste
            använda olika infallsvinklar och göra olika saker för att öka
            antalet poliser.
          </note>
          <note type="speaker">
            Anf. 85 YVONNE OSCARSSON (v) replik:
          </note>
          <note>
            Fru talman! Maud Ekendahl förstår inte att vi tycker att det
            är svårt att tala om precis hur många poliser vi vill ha. Hon
            tycker att det är konstigt. För oss är det inte så konstigt. Grunden
            för Vänsterpartiet är att vi vill ha ett annat sorts samhälle
            än vi har i dag.
          </note>
          <note>
            Vi vill göra förändringar på andra ställen i samhället, så att
            man kanske inte behöver ha bevakning som i dag, än mindre ytterligare
            mer bevakning. Vi har sagt många gånger att allt hör ihop. Det
            har jag sagt i mitt anförande i dag också. Om man skulle lägga
            mer resurser - mer pengar och fler människor - på ungdomsgårdar,
            idrott, kulturevenemang och inte minst skolan, skulle det kanske
            inte behövas så mycket pengar i andra ändan, till poliser. Därför
            är detta inte så lätt för oss. Vi har en helt annan vision av
            samhället.
          </note>
          <note>
            Visst är det bra med civilanställda. Jag var på Polishögskolan
            och fick träffa en grupp civilanställda som gick en utbildning
            och lärde sig utredningsarbete. Några av länspolismästarna från
            deras hemlän var där och fick information om utbildningen.
          </note>
          <note>
            Enligt länspolismästarna hade de civilanställda fått en bättre
            utredningsutbildning än vad många poliser har. Det tycker jag
            är bra. Såvitt jag känner till kommer man att fortsätta att utbilda
            civilanställda i utredningsarbete. Det tycker jag är bra.
          </note>
          <note type="speaker">
            Anf. 86 MAUD EKENDAHL (m) replik:
          </note>
          <note>
            Fru talman! Jag skulle vilja ställa en fråga till
          </note>
          <note>
            Yvonne Oscarsson, eftersom Yvonne Oscarsson tog upp New York-modellen.
            Varför känner ni att det är ett rött skynke för er?
          </note>
          <note>
            Här har Yvonne Oscarsson talat om att man ska förebygga brott
            osv. Modellen går ut på att stävja brott och ta hand om ungdomar
            som begår småbrott så att de ska förstå att de inte ska begå allt
            grövre brott.
          </note>
          <note>
            Ett sådant förslag borde faktiskt Yvonne Oscarsson ställa sig
            bakom. Vi ser vad man gjorde i projektet i Eskilstuna. Det var
            efter New York-modellen.
          </note>
          <note>
            Jag hoppas att Yvonne Oscarsson ändrar sin uppfattning och inser
            att New York-modellen är lyckad.
          </note>
          <note>
            Sedan behöver man inte ta den bokstavligen. Det har vi aldrig
            sagt. Men vi tycker att de idéerna ska fortplantas ut i organisationen
            och ut på fältet i ännu större utsträckning än tidigare.
          </note>
          <note>
            Jag vill också göra en kort kommentar. Vi moderater vill inte
            heller att poliserna ska bli av med sina tjänstevapen. Däremot
            anser vi att en polis är precis som en rörmokare. Han eller hon
            behöver en verktygslåda med olika möjligheter att kunna omhänderta
            en person med olika batonger osv. som finns i verktygslådan.
          </note>
          <note>
            Många har skrattat åt oss moderater när vi talat om synligheten.
            Det tog Gunnel Wallin upp här. Vi moderater säger att det inte
            gör någonting om fler poliser använder sina uniformer så att de
            blir synliga.
          </note>
          <note>
            Det räcker ibland att man ser en polis eller en polisbil för
            att man ska skärpa sig.
          </note>
          <note type="speaker">
            Anf. 87 YVONNE OSCARSSON (v) replik:
          </note>
          <note>
            Fru talman! Jag börjar med det sista, synligheten.
          </note>
          <note>
            Jag tror precis som Maud Ekendahl att det är viktigt att polisen
            syns. Det tror jag verkligen. Det är minst lika viktigt att polisen
            kommer och finns när människor behöver hjälp av polisen.
          </note>
          <note>
            Synligheten har en förebyggande effekt. Det har visat sig att
            på de ställen där man t.ex. har satt upp polisbilar vid sidan
            av vägen kör människor långsammare och försiktigare, och det blir
            färre olyckor.
          </note>
          <note>
            Man vet att det fungerar så. Jag tror att det är så också med
            patrullerande poliser.
          </note>
          <note>
            Vapen tycker vi precis lika om. Det tänker jag inte kommentera
            något mer.
          </note>
          <note>
            Det gäller däremot inte New York-modellen. Det finns saker i
            New York-modellen som jag tror är bra,
          </note>
          <note>
            Maud Ekendahl. Grundtanken är nolltolerans. Som jag tolkar det
            ingriper man väldigt tidigt och talar om för människor: Så där
            får man inte göra.
          </note>
          <note>
            Gör man det väldigt tidigt är det bästa förebyggande arbetet
            att andra människor än poliser gör det jobbet. Det kan t.ex. vara
            människor som arbetar inom förskola och grundskola, på arbetsplatser
            eller överallt där vi befinner oss. Det gäller att människor talar
            om för andra människor när de går över gränsen.
          </note>
          <note>
            Polisens arbete enligt New York-modellen var väldigt mycket kontrollerande.
            Man har bl.a. i Eskilstuna använt bevakningskameror. Jag har varit
            och tittat på det. Det har fungerat bra. Jag vet det. Men jag
            tror att man måste plocka vissa godbitar och inte använda modellen
            så att det blir ett hårdare och mer kontrollerande samhälle och
            att människor känner sig bevakade när de kanske inte behöver vara
            det.
          </note>
          <note type="speaker">
            Anf. 88 GUN HELLSVIK (m) replik:
          </note>
          <note>
            Fru talman! Först vill jag kommentera försöket i
          </note>
          <note>
            Eskilstuna. Det slog ut mycket väl. Tyvärr har man fått sluta
            med verksamheten, eftersom man inte har resurser att fortsätta
            arbeta i enlighet med New Yorkmodellen.
          </note>
          <note>
            Jag tänkte ta upp en annan sak. Vi har i Sverige en mycket låg
            uppklaringsprocent. Vi ligger under 25 %
          </note>
          <note>
            för uppklaring av begångna brott. Då ska vi veta att det vi i
            dessa sammanhang kallar för uppklarade brott knappast är det människor
            i allmänhet skulle betrakta som uppklarat.
          </note>
          <note>
            Vår uppklaringsprocent är internationellt sett låg.
          </note>
          <note>
            Då undrar jag först om Yvonne Oscarsson anser att nivån på uppklaringen
            i Sverige är acceptabel. Det andra jag undrar är om Yvonne Oscarsson
            anser att antalet poliser har någon betydelse för uppklaringsprocenten.
          </note>
          <note type="speaker">
            Anf. 89 YVONNE OSCARSSON (v) replik:
          </note>
          <note>
            Fru talman! Visst tror jag att antalet poliser har med antalet
            uppklarade brott att göra. Det är rätt logiskt, om man tänker
            efter. Ju fler människor som kan jobba med ett brott borde innebära
            att man klarar ut brottet på ett bättre och snabbare sätt, och
            förhoppningsvis att man löser det.
          </note>
          <note>
            Man måste utbilda sig mer inom polisen. Enligt vad jag har förstått
            av uppgifter från polishögskolan är man i länen inte speciellt
            bra på att utbilda poliser som har den gamla polisutbildningen.
            Där tror jag att man måste försöka att stödja och se till att
            poliser som inte har den nya polisutbildningen får komma till
            polishögskolan och få fortbildning. Jag tror att människor mår
            väl av fortbildning.
          </note>
          <note>
            Jag tycker naturligtvis inte att det är acceptabelt.
          </note>
          <note>
            Ska man hårdra är det aldrig acceptabelt att man har något enda
            ouppklarat brott. Men både Gun Hellsvik och jag förstår att vi
            väl aldrig kommer så långt. Visst skulle det vara bättre om fler
            brott klarades upp.
          </note>
          <note type="speaker">
            Anf. 90 GUN HELLSVIK (m) replik:
          </note>
          <note>
            Fru talman! Jag vill först påminna oss om att i
          </note>
          <note>
            Kanada har man en uppklaringsprocent som ligger på närmare 70
            %. Då har man räknat bort morden, eftersom man har en väsentligt
            högre uppklaringsprocent för dem.
          </note>
          <note>
            Nu fick jag ett klart svar från Yvonne Oscarsson att antalet
            poliser är av betydelse för uppklaringen och att det är oacceptabelt
            med en så låg nivå.
          </note>
          <note>
            Dessutom påpekade Yvonne Oscarsson, vilket jag inte helt håller
            med om, att våra äldre poliser inte skulle räcka till som utredare.
            Tvärtom är det ofta så att de har en lång erfarenhet. Självklart
            behövs återkommande utbildning. Men då får man se till att det
            finns pengar i budget så att våra poliser kan få utbildning.
          </note>
          <note>
            När det gäller tillförsel av unga som bl.a. ska kunna delta i
            uppklaringen av våra brott är det inte så väldigt svårt att få
            i gång en mer omfattande utbildning. Vi har nu två platser där
            man utbildar poliser.
          </note>
          <note>
            Där kan man ta in fler för utbildning. Dessutom är polisutbildning
            av hög kvalitet ingenting nytt i Sverige. Det behövs inte ett
            långt processande innan vi även på fler orter kan få i gång ytterligare
            utbildning.
          </note>
          <note type="speaker">
            Anf. 91 YVONNE OSCARSSON (v) replik:
          </note>
          <note>
            Fru talman! Jag ser ingen anledning att svara på det inlägget.
            Jag uppfattade inte någon fråga till mig, utan det var ett inlägg.
          </note>
          <note type="speaker">
            Anf. 92 RIGMOR STENMARK (c):
          </note>
          <note>
            Fru talman! Jag kan glädja fru talman med att en av oss har strukit
            sig från listan, så jag kommer nog att hålla mig till mina minuter
            - och kanske någon minut till.
          </note>
          <note>
            Här är polisen som mitt i gatan står,
          </note>
          <note>
            Han visar hur man kör, han visar hur man går.
          </note>
          <note>
            Ibland säger han stopp och så är gatan fri
          </note>
          <note>
            Då kilar alla bilarna så kvickt förbi - tut tut tut tut
          </note>
          <note>
            Mammorna komma förbi med sina små, de trilskas ju ibland och
            mamma säger då, att om du ej är snäll och lyder mamma nu så tar
            poliskonstapeln dig, det vet du ju - tut tut tut tut.
          </note>
          <note>
            Jag tror att många av er kommer ihåg den här sången om polisen
            som sjungits i skolorna runtom i landet, och som jag hörde faktiskt
            sjungs än i dag.
          </note>
          <note>
            Den har naturligtvis mycket av fördomar i texten, men de tycker
            jag att ni ska glömma bort. Det gäller t.ex. att polisen alltid
            är en han, och inte en hon, och att det alltid bara är mammorna
            som kommer med de små barnen. Men jag tycker att den här lilla
            polisvisan har en viss poäng ändå. Den visar att man ska respekt
            för vad som är rätt och vad som är fel. Den är dessutom väldigt
            lätt att lära. Man har de här tuten så att säga i ryggmärgen.
          </note>
          <note>
            Fru talman! Vad som är rätt eller fel tycks inte sitta i ryggmärgen
            i dag på alla medborgare. Vi är nog alla eniga om att en skärpning
            måste ske. Hur det sedan ska ske kan vi ha olika åsikter om, men
            jag tror att det är oerhört viktigt att börja lära barn och ungdomar.
            Ingen av oss undgår att se ungdomsbrottsligheten frodas i vårt
            samhälle i dag. Det gäller ungdomsrånen osv. Här bör vi vara uppmärksamma.
          </note>
          <note>
            Fru talman! Jag vill i mitt anförande skicka tre centersignaler
            - tre kraftiga centertut - till regeringen och dess samarbetspartner
            Vänsterpartiet och Miljöpartiet som berör polisväsendet. Signalerna
            är trygghet, närhet och arbetsmiljö.
          </note>
          <note>
            Signal ett är trygghet. I Sverige borde ingen vara rädd för att
            t.ex. vistas ute eller inne varhelst man befinner sig i landet
            - i staden eller på landsbygden.
          </note>
          <note>
            Samhället borde vara tryggt. I ett fritt demokratiskt välfärdsland
            borde alla ha rätt att kräva och få respekt för sin egen integritet
            samt skydd för sitt ägande.
          </note>
          <note>
            Dessvärre är det inte så. De grova brotten tycks komma närmare
            och bli än råare. Mord som redovisas i massmedierna i dag är snarare
            något vanligt än något ovanligt och uppseendeväckande. Det sker
            både i stad och på landsbygd. Bland de senare som har uppmärksammats
            finns mannen i Höör i Skåne som blev brutalt mördad. En kvinna
            i Märsta fick sluta sitt liv i ett bråk. Det är det tredje på
            en månad.
          </note>
          <note>
            Tryggheten i vårt samhälle är sårad och sargad.
          </note>
          <note>
            Centerpartiet kan inte acceptera en utveckling där respekten
            för den enskilda människan totalt tycks saknas ibland. Ett samhälle
            där livet inte värderas -
          </note>
          <note>
            det kan vi inte vara med om.
          </note>
          <note>
            Rättsväsendet och därmed även poliskåren måste få de resurser
            som de har rätt att kräva för att kunna utföra ett bra arbete.
            De har i dag en orimlig arbetsbelastning.
          </note>
          <note>
            Centerpartiet har i årets budgetalternativ tillfört rättsväsendet
            mer pengar än vad regeringspartiet har i sin budget.
          </note>
          <note>
            Fru talman! Signal två tjuter: Närhet. Polisen måste finnas tillsammans
            med åklagare och tingsrätter nära människorna. I dag kommer åter
            varningssignaler. Jag garanterar Yvonne Oscarsson att det faktiskt
            är så. I en av mitt hemläns kommuner kommer det inte att finnas
            poliser under alla tider på dygnet.
          </note>
          <note>
            Det är fullständigt oacceptabelt! Polisen måste finnas nära människorna
            alla tider på dygnet. Det innebär att vi inte kan acceptera att
            en endaste en av våra kommundelar eller kommuner saknar polisresurser.
          </note>
          <note>
            Det är just genom närhet som polisen också får mycket till skänks
            som är oumbärligt i ett polisiärt arbete. Person- och lokalkännedom
            är en ovärderlig kunskapstillgång. Genom att också befolkningen
            känner sin polis skapas ett bra arbetsklimat.
          </note>
          <note>
            Närhet betyder också det som ni har talat om här i dag - att
            polisen syns. Bara det gör självfallet att det sker en skärpning.
            Titta bara på trafikövervakningen!
          </note>
          <note>
            Ska man nå en nollvision för trafikolyckorna får man inte glömma
            bort polisens närvaro i trafikvimlet. Det får inte bara vara en
            bil vid sidan av vägen.
          </note>
          <note>
            Centerpartiet har, som jag sade, i årets budgetalternativ tillfört
            rättsväsendet mer pengar än vad majoriteten har gjort. Jag upprepar:
            Vi kräver mer resurser till polisväsendet!
          </note>
          <note>
            Observera att vi ställer upp på den ökning om en miljard kronor
            som majoriteten talar om. Men vi vill dessutom ha ytterligare
            900 miljoner kronor till rättsväsendet under den kommande treårsperioden.
            Det måste vara så för att det ska vara möjligt att utöka antalet
            polistjänster och anställa fler till civila tjänster inom polisen.
            Det måste också bli möjligt att frigöra polisresurser som kan
            arbeta med att förhindra brott.
          </note>
          <note>
            Inte minst behövs det också poliser som har möjlighet att arbeta
            förebyggande bland våra barn och ungdomar. Polisen i mitt hemlän
            saknar möjligheten att kontinuerligt besöka skolorna. Man kan
            inte prioritera den biten.
          </note>
          <note>
            En polis som finns ute i verkligheten och som har den tid som
            behövs för att fungera i nära samarbete med andra myndigheter,
            och inte minst vara en resurs för alla människor - det behövs!
          </note>
          <note>
            Det var ganska intressant att höra den debatt som fördes här
            i dag under hela eftermiddagen. Det gjorde att jag kunde gå tillbaka
            till Riksdagens utredningstjänst och se efter vad det var som
            hände när det blev antagningsstopp till polisutbildningen. Vilka
            partier var det som sade ja, och vilka partier var det som sade
            nej? Jag vill erinra om att samtliga borgerliga partier plus Miljöpartiet
            faktiskt sade nej till att lägga ned Polishögskolan. Jag tycker
            att man ska vara rättvis och ärlig i de här frågorna. Jag har
            både protokollet och antagningsstoppet med mig från Riksdagens
            utredningstjänst.
          </note>
          <note>
            Vi vill också från Centerpartiet understryka betydelsen av att
            polisen inte skriver av anmälningar om brott utan att det är befogat.
            Allmänhetens förtroende för polisen hotas faktiskt om den som
            anmäler ett brott får uppfattningen att det är ett ringa brott
            som polisen inte bryr sig om. Fler ärenden bör utredas och redovisas
            till åklagaren. Vi är medvetna om att det finns en resursbrist
            i dag som gör att detta är svårt.
          </note>
          <note>
            Fru talman! Jag vill sluta med signal tre, som har att göra med
            arbetsmiljön för polisväsendet. Gunnel
          </note>
          <note>
            Wallin, som är vår ordinarie ledamot i utskottet, har gjort många
            studiebesök ute i landet och sett hur verkligheten fungerar. Bl.a.
            har hon varit med mig och besökt Uppsala län, som är ett av de
            län där polisresurserna i dag är fullständigt oacceptabelt små.
          </note>
          <note>
            Jag vill erinra om en motion som jag har skrivit och som gäller
            Uppsala län speciellt. Jag tar inte upp den nu, utan jag ska återkomma
            till den i en interpellation direkt till justitieministern.
          </note>
          <note>
            Det är alltså långt ifrån bara Stockholms län som har det besvärligt.
            Dessvärre är det så här i hela landet. Jag tycker att vi ska vara
            eniga om att det inte är bra. Det råder polisbrist, fru talman,
            så jag inser att det inte är lätt att i en handvändning komma
            till rätta med problemen. Förutom de extra resurserna i form av
            mer pengar nu måste man även arbeta med personella resurser både
            kortsiktigt och långsiktigt. Det behövs. Antalet poliser måste
            bli betydligt fler än i dag.
          </note>
          <note>
            Arbetsmiljön för den enskilde polisen är i dag långt ifrån tillfredsställande.
            Jag behöver knappast erinra om de brutala polisbeskjutningar som
            gjorts mot poliser i tjänst. Vi känner oss alla mycket berörda
            när vi tänker på det. Det måste naturligtvis sätta sina spår hos
            den yrkeskår som vi har. Det påverkar säkert även de ungdomar
            som står i vägskälet och ska välja framtidsbana.
          </note>
          <note>
            Fru talman! Det som riksdag och regering kan göra är att visa
            rättsväsendet och polisen respekt, och erkänna att det måste tas
            krafttag för att polisutbildningen ska utökas. Det behövs också
            åtgärder så att de som utbildar sig till poliser inte slutar och
            ger upp på grund av arbetsmiljön.
          </note>
          <note>
            Det råder turbulens på sina håll i landet. God personalpolitik
            inom de statliga myndigheterna måste omfatta hela poliskåren i
            hela landet.
          </note>
          <note>
            Fru talman! Jag står bakom alla centerreservationer i dagens
            betänkande. Gunnel Wallin har redan yrkat bifall, så jag yrkar
            bara bifall till hennes förslag.
          </note>
          <note>
            Mina tre centersignaler var alltså: trygghet, närhet och arbetsmiljö.
          </note>
          <note type="speaker">
            Anf. 93 KIA ANDREASSON (mp) replik:
          </note>
          <note>
            Fru talman! Centern var emot en nedläggning av
          </note>
          <note>
            Polishögskolan tillsammans med de övriga borgerliga partierna
            och Miljöpartiet. Att Miljöpartiet var emot har jag sagt hela
            tiden. Att Centern var emot missade jag faktiskt i början.
          </note>
          <note>
            Men i de tre därefter följande budgetpropositionerna där Centern
            samarbetade med regeringen kunde ju Centern haft möjlighet att
            påbörja en polisutbildning igen. Det var ju tre år som gick till
            spillo, och det har varit fatalt för utvecklingen och bidragit
            till den situation vi befinner oss i nu. Då undrar jag varför
            Centern inte gjorde någonting åt det. Rigmor
          </note>
          <note>
            Stenmarks anförande nu klargör ju att det var ett väldigt dåligt
            beslut. Man hade ju chansen tre gånger i budgetsammanhang att
            öppna Polishögskolan.
          </note>
          <note>
            Den andra aspekten gäller att nu anslår Centerpartiet 200 miljoner
            extra de kommande åren, dvs.
          </note>
          <note>
            200 miljoner för 2001. Tror Rigmor Stenmark att det kommer att
            räcka till allt? Kommer dessa 200 miljoner att kunna förändra
            bilden så väldigt mycket om man jämför med den föreslagna budgeten?
          </note>
          <note>
            Det var de två synpunkter jag hade.
          </note>
          <note type="speaker">
            Anf. 94 RIGMOR STENMARK (c) replik:
          </note>
          <note>
            Fru talman! Nej, vi tror inte att det kommer att räcka. Men med
            den extra miljarden och de extra pengar som vi lägger på skulle
            det bli lite bättre. Eller hur? Det kan i alla fall inte bli sämre
            om man lägger på detta på majoritetens förslag.
          </note>
          <note>
            När det gäller intagningarna till Polishögskolan skulle det gott
            kunna vara så som Kia Andreasson säger, nämligen att vi säger
            att vi tar upp Polishögskolan nästa år igen. Men det är inte så
            enkelt. Det går inte att vara så hattig. Vi måste visa någon slags
            respekt för den majoritet som fattade besluten. Uppehållet i intagningen
            till Polishögskolan inleddes höstterminen 1995, och det varade
            fram till januari 1998.
          </note>
          <note>
            Jag tror att vi nu är överens om, även Vänsterpartiet trots att
            man var med på detta, att det är dumt ibland med dessa neddragningar.
            Det är bara att erkänna det, och det gäller även majoriteten här
            i dag.
          </note>
          <note type="speaker">
            Anf. 95 KIA ANDREASSON (mp) replik:
          </note>
          <note>
            Fru talman! Det sista var ju positivt. Jag tycker att
          </note>
          <note>
            Centern i övrigt i diskussionen har använt sådana brösttoner
            när det gäller den utveckling som vi har haft. Man var ju ändå
            med om detta. Jag vet att Lena
          </note>
          <note>
            Ek i finansutskottets debatt gjorde en stark markering av hur
            dåligt allting var inom polisen samtidigt som man själv har medverkat
            till situationen.
          </note>
          <note>
            Jag tycker ändå att Centerpartiet skulle vara lite ödmjuka. 200
            miljoner extra kan man visserligen få vissa saker uträttade för,
            men i det stora hela gör det inte så väldigt stor skillnad i den
            stora satsning som vi ändå gör.
          </note>
          <note type="speaker">
            Anf. 96 RIGMOR STENMARK (c) replik:
          </note>
          <note>
            Fru talman! Det är inte bara ökade satsningar på polisresurser
            som Centerpartiet gör. Det handlar också om satsningar på andra
            områden. Jag började mitt anförande med en barnsång. Det gjorde
            jag lite medvetet. Vi tycker att det är oerhört viktigt att man
            satsar på barn och ungdomar. Vi har en annan profil när det gäller
            familjepolitiken än vad många andra partier har.
          </note>
          <note>
            Det var inga brösttoner. Det vore mig främmande att använda brösttoner.
            Det tror jag att Kia Andreasson kan hålla med om. Jag tycker inte
            att det hör hemma någonstans. Det här är svåra frågor. Men däremot
            kan vi ha lite olika åsikter om hur vi ska nå målet att få ett
            tryggt samhälle.
          </note>
          <note type="speaker">
            Anf. 97 ALICE ÅSTRÖM (v) replik:
          </note>
          <note>
            Fru talman! Jag har tre korta frågor. Den första gäller Centerpartiets
            beskrivning att alla människor ska ha rätt till närhet till polis
            dygnet runt. Hur många poliser innefattar det? Mig veterligen
            har vi aldrig varit i närheten av det någonsin i Sverige. Gäller
            det alla människors rätt till närhet till polisen dygnet runt
            över hela Sverige hur långt bort man än bor och hur långa avstånden
            än är? Finns det några tankar hos
          </note>
          <note>
            Centerpartiet om detta? Här räcker ju inte ens de poliser som
            Moderaterna vill ska finnas speciellt långt.
          </note>
          <note>
            Sedan vill jag ställa en annan fråga till Centerpartiet. Menar
            Centerpartiet verkligen det som man säger i reservation 7 om utredningsväsendet?
            Man säger att man vill understryka vikten av att poliser inte
            skriver av anmälningar utan att detta är befogat. Anser Centerpartiet
            att man gör det?
          </note>
          <note>
            Den tredje frågan gäller detta att fler ärenden måste utredas
            och lämnas till åklagare. När man diskuterar den statistiken är
            det ganska intressant att se vilka ärenden det är som ska utredas.
            Om man tittar på statistiken över brott med låg uppklarningsprocent
            visar det sig att väldigt många av de brotten är cykelstölder.
            Jag inser att polisen aldrig kommer att kunna lösa en cykelstöld
            om jag ringer och säger att jag hade en cykel som stod här utanför
            och nu är den borta. Samma sak gäller om man får en mobiltelefon
            som man har haft liggande i bilen stulen. I en stor andel av brotten
            i statistiken är det nästan omöjligt för polisen att bedriva något
            större utredningsarbete.
          </note>
          <note>
            Därför skriver man av dem. Menar ni att polisen skriver av anmälningar
            där man kan utreda utan att det är befogat?
          </note>
          <note type="speaker">
            Anf. 98 RIGMOR STENMARK (c) replik:
          </note>
          <note>
            Fru talman! Först gällde det detta med närhet i alla kommuner
            dygnet runt. I mitt hemlän finns det sex kommuner. Där har det
            aldrig tidigare varit så att det inte har funnits en polis som
            har varit nära och varit möjlig att nå dygnet runt. Det har inte
            varit så i någon av dessa kommuner förrän nu.
          </note>
          <note>
            Sedan frågade Alice Åström om vi anser att utredningar läggs
            ned utan att det är befogat. Ja, tyvärr sker det. Det visar polisen
            på. Gunnel Wallin sade i sitt anförande att åklagarmyndighetens
            centralisering har gjort detta besvärligare. Det är bara fakta
            som jag redovisar. Jag har fått dem från mitt hemlän. Jag hoppas
            att inte alla har det likadant.
          </note>
          <note>
            Sedan gällde det rån och vardagsbrott. Alice
          </note>
          <note>
            Åström tar upp cykelstölder. Man kan ju tycka att det är en liten
            sak att stjäla en cykel. Det är väl ingenting.
          </note>
          <note>
            Men vi får akta oss för att säga så. Vilka signaler ger det?
            Jag tror inte heller att polisen reder ut alla cykelstölder som
            sker i min hemstad Uppsala där vi cyklar mer än någon annanstans.
          </note>
          <note>
            Eftersom jag har min son på läktaren kan jag inte låta bli att
            berätta om när han var liten och hade sparat ihop till en ny cykel.
            Han cyklade upp till affären och ställde cykeln där för att åka
            med idrottsföreningen på en fotbollsmatch. När han kom tillbaka
            var cykeln stulen. Det var en liga som åkte runt med lastbil och
            bara skyfflade på de cyklar som stod efter vägarna.
          </note>
          <note>
            Det är ingen liten fråga. Det är en varning - vi måste ta hand
            om vardagsbrottsligheten. Jag undrar också hur vi ska göra det
            nu när det har gått så långt.
          </note>
          <note>
            Men det är ingen liten fråga.
          </note>
          <note type="speaker">
            Anf. 99 ALICE ÅSTRÖM (v) replik:
          </note>
          <note>
            Fru talman! Jag vill verkligen poängtera att jag inte sade att
            det var en liten fråga, och jag vill inte förringa brottet. Jag
            undrade hur stora möjligheter vi tror att polisen har att utreda
            och klara upp ett brott.
          </note>
          <note>
            Jag vet precis vad det innebär att få en cykel stulen.
          </note>
          <note>
            Jag har själv barn som också har råkat ut för det. Här handlar
            det om vilka utredningsmöjligheter som finns. Vilka möjligheter
            har polisen att kunna klara av de här ärendena? Det måste vi också
            ta med i statistiken när vi diskuterar detta.
          </note>
          <note>
            Sedan diskuterade vi detta med att det ska finnas poliser närvarande
            i alla kommuner dygnet runt. Jag måste antagligen bo i ett dåligt
            län. I Vaggeryds kommun, som jag kommer ifrån, har vi mig veterligen
            under de 13 år som jag har bott där aldrig någonsin haft en polis
            som har varit närvarande dygnet runt.
          </note>
          <note>
            Däremot har vi möjlighet att få kontakt med polisen.
          </note>
          <note>
            Jag tycker också att det är väldigt viktigt att vi kan ha rörliga
            patruller och att det finns tillräckligt med poliser. Men om man
            ska kunna ha det dygnet runt i alla kommuner runtom i landet tror
            jag att vi behöver ha ett väldigt stort antal poliser.
          </note>
          <note type="speaker">
            Anf. 100 RIGMOR STENMARK (c) replik:
          </note>
          <note>
            Fru talman! Det handlar också väldigt mycket om hur ledarna är
            i de olika polisdistrikten. Jag hade inte tänkt ta upp det här,
            utan direkt med Thomas
          </note>
          <note>
            Bodström, justitieministern. Men eftersom Alice
          </note>
          <note>
            Åström tar upp det själv vill jag säga att jag tror att det har
            väldigt mycket att göra med hur man organiserar.
          </note>
          <note>
            Det är Centerpartiets klara besked att vi vill ha närhet, att
            vi vill ha poliser tillgängliga i kommunerna. I mitt län är det
            väldigt långa avstånd. Det är tio mil från Uppsala till kommunen
            längst norrut och tio mil till kommunen längst söderut. Det är
            tre polisbilar som tjänstgör under helgen. Det är fullständigt
            oacceptabelt.
          </note>
          <note type="speaker">
            Anf. 101 INGVAR JOHNSSON (s) replik:
          </note>
          <note>
            Fru talman! Jag tycker att det är viktigt att vi som politiker
            är beredda att ta ansvar för beslut som vi har varit med om att
            fatta. På tal om Polishögskolan kvarstår att vi hade ett samarbete
            med Centerpartiet under de tre åren närmast före valet 1998. Då
            hade vi samma anslag på rättsväsendets område.
          </note>
          <note>
            För att anknyta till Kia Andreassons replik, hade det naturligtvis
            under alla de åren varit möjligt att ställa villkor om att skolan
            skulle öppnas, men det ansågs inte vara den viktigaste uppgiften
            då.
          </note>
          <note>
            Jag tycker därför att det som sägs om polisresurser och om resurser
            till rättsväsendet inte stämmer riktigt överens med att vi hade
            exakt samma budget under de tre åren.
          </note>
          <note type="speaker">
            Anf. 102 RIGMOR STENMARK (c) replik:
          </note>
          <note>
            Fru talman! Jag vill bara citera vad Ingbritt Irhammar sade när
            det gällde att lägga ned Polishögskolan, pengarna m.m. Hon sade:
          </note>
          <note>
            "Vår reservation 10 går ut på att vi inte kan ställa upp på regeringsförslaget
            med de besparingar som det innebär för polisens verksamhet. Vi
            vill i stället tillföra 75 miljoner kronor utöver regeringens
            förslag för att bl.a. kunna bygga ut närpolisverksamheten, inte
            bara i städerna utan framför allt också i glesbygden.
          </note>
          <note>
            Detta innebär också att intagningen till Polishögskolan kan fortsätta,
            vilket är nödvändigt för att få ett jämnare intagningssystem.
            Det är också en nödvändighet för polisverksamheten att Polishögskolan
            bevaras."
          </note>
          <note type="speaker">
            Anf. 103 INGVAR JOHNSSON (s) replik:
          </note>
          <note>
            Fru talman! Detta sades innan det treåriga samarbetet mellan
            Centern och Socialdemokraterna inleddes.
          </note>
          <note type="speaker">
            Anf. 104 RIGMOR STENMARK (c) replik:
          </note>
          <note>
            Fru talman! Det var i inledningsskedet. Jag lyssnade i dag på
            Ingvar Johnsson, och jag blev lite fundersam när han anklagade
            Centerpartiet. Men jag blev glad när jag fick höra att efter sammanträdets
            slut hade man fört en diskussion om att vi bör ha en viss aktning
            för varandra och att vi är olika partier med olika inriktningar
            i fråga om hur vi prioriterar pengarna. Det var verkligen en smärtsam
            procedur som vi gick igenom i samhället förra mandatperioden,
            men vi prioriterade polisverksamheten även då.
          </note>
          <note type="speaker">
            Anf. 105 YVONNE OSCARSSON (v) replik:
          </note>
          <note>
            Fru talman! Jag har en kort kommentar om stängningen av Polishögskolan.
            Vänsterpartiets syn i efterhand är den, som jag försökte förklara,
            att man borde ha haft en större framförhållning innan man stängde
            och kanske skulle ha satt i gång utbildningen i snabbare takt
            när man sedan öppnade. Men det är lätt att vara efterklok.
          </note>
          <note>
            Jag vill fråga Centerpartiet om inte den omorganisation och den
            nya polisutbildning som kom till efter stängningen är mer anpassad
            - och en behövlig anpassning - till det nya, problemorienterade
            arbetssätt som polisen nu jobbar med. Vi tror att det kanske,
            fast det var smärtsamt, var nödvändigt att stänga skolan.
          </note>
          <note>
            Jag vill också kort kommentera frågan om cyklarna. Jag tror tyvärr
            - det är ju hemskt att säga det - att många människor anmäler
            cykelstölder utan att egentligen tro att polisen ska klara upp
            brottet. Jag säger det eftersom jag vet att på många ställen i
            landet kommer inte människor och tittar i polisens källare där
            det står hundratals cyklar, som ingen någonsin frågar efter och
            som sedan auktioneras bort. Jag vet inte om det har att göra med
            polisens kraftansträngningar att utreda, men det är naturligtvis
            svårt att utreda cykelstölder. Jag har själv förlorat flera cyklar,
            så jag vet hur svårt det är.
          </note>
          <note type="speaker">
            Anf. 106 RIGMOR STENMARK (c) replik:
          </note>
          <note>
            Fru talman! Jag förstår att Yvonne Oscarsson och jag är på precis
            samma linje. Vi vet båda att det går väldigt snabbt att riva ned
            ett träd, men det tar förskräckligt lång tid innan det byggs upp.
            Det är samma sak när det gäller Polishögskolan. Det är bara att
            beklaga att ni inte höll med oss när det begav sig.
          </note>
          <note>
            Vi har nu börjat prata om cyklar, men vi borde egentligen prata
            om att cykelstölder är inledningen till något mycket allvarligare.
            De små brotten är en inledning. När man inte ser vad som är fel
            och rätt ger det ena brottet det andra; man ser att "det här gick
            ju"
          </note>
          <note>
            och "det här gick också". Då hamnar man i det olustiga samhälle
            som vi har i dag. Det går inte att bortse från de grova mord och
            rån som förekommer. Vi från
          </note>
          <note>
            Centerpartiet kan inte acceptera det.
          </note>
          <note type="speaker">
            Anf. 107 YVONNE OSCARSSON (v) replik:
          </note>
          <note>
            Fru talman! Jag instämmer helt i det Rigmor
          </note>
          <note>
            Stenmark säger om att små brott alltid är början. Jag tycker
            att vi framför allt borde vara väldigt försiktiga och uppmärksamma
            när s.k. små brott begås av väldigt unga människor. Jag vet att
            det har förekommit hemma, och det förekommer säkert överallt i
            Sverige, att unga människor t.ex. stjäl cyklar och tror att det
            är tillåtet att "låna" en cykel som står lämpligt. De har inte
            förstånd nog att inse att det är stöld. Som Rigmor
          </note>
          <note>
            Stenmark säger är det kanske början till att stjäla bilar och
            att begå allt grövre brott, och det kan t.o.m. sluta med våldsbrott.
          </note>
          <note>
            Det är beklagligt, och vi borde tillsammans hjälpas åt att markera
            för ungdomar att så här gör man inte. Det kan också ingå i Maud
            Ekendahls nolltolerans att man på ett tidigt stadium tar tag i
            det här och visar att så här gör man inte.
          </note>
          <note type="speaker">
            Anf. 108 RIGMOR STENMARK (c) replik:
          </note>
          <note>
            Fru talman! Jag svarade inte på frågan om den nya polisutbildningen
            och organisationen är bättre anpassade till dagens samhälle. Jag
            har tyvärr inte möjlighet och tid, på grund av annat utskottsarbete,
            att alltid följa justitieutskottets arbete. Men jag förutsätter
            att efter dagens debatt kommer justitieutskottets alla ledamöter
            att mycket noga följa den utbildning som nu är på gång, så att
            man inte om två eller tre år står här igen och säger att man borde
            ha lyssnat på varningarna och gjort något annat. Nu har man chansen
            att göra något bra av det här.
          </note>
          <note>
            Det skulle vara hedersamt om samtliga ledamöter i justitieutskottet
            tog sig tid att verkligen debattera de här frågorna och kom fram
            till en gemensam lösning.
          </note>
          <note>
            Det gagnar ju både oss människor och poliskåren bäst.
          </note>
          <note type="speaker">
            Anf. 109 MARGARETA SANDGREN (s):
          </note>
          <note>
            Fru talman! Polisväsendets resursutveckling har varit föremål
            för många inlägg i debatten. Moderaterna sade att det förra året
            var tillräckligt med resurser, men det vi lägger fram nu är alldeles
            för dåligt. Det har debatterats här tidigare.
          </note>
          <note>
            Jag vill bara säga att med det förslag som vi har lagt om förstärkningar
            nästa år kommer polisen att kunna anställa de färdigutbildade
            poliser som då går ut. Det finns också i budgetpropositionen förslag
            om att utöka antalet utbildningsplatser för att så småningom komma
            upp till 900. Då kommer vi att klara att förstärka polisen på
            det sätt som man önskar.
          </note>
          <note>
            Det som skiljer oss väsentligt, som flera har varit inne på i
            debatten tidigare, när det gäller samhällets brottsbekämpning
            är att vi anlägger en helhetssyn på kriminalpolitiken. Det förtjänar
            att upprepas. Vi hävdar att välfärdens fördelning har stor betydelse
            för brottsutvecklingen. Med det vill jag ha sagt att moderaterna,
            när de satsar betydligt mer på polisen, faktiskt gör det på bekostnad
            av välfärdens omfattning.
          </note>
          <note>
            Ser man på moderaternas förslag till budget kan man på område
            efter område av betydelse för välfärdsutvecklingen konstatera
            att moderaterna är beredda att försämra. Det gäller i skolan,
            för människor som är sjuka och för människor som är arbetslösa.
          </note>
          <note>
            Man vill ge mindre resurser till kommunerna, vilket i förlängningen
            får konsekvenser för hur kommunerna kan tillhandahålla fritidsaktiviteter
            och kultur för barn och ungdomar eller stöd via socialtjänsten,
            osv.
          </note>
          <note>
            Inte heller är man beredd att satsa något för att förhindra att
            klyftorna i samhället ökar, trots att man gjorde ett stort nummer
            av det häromveckan.
          </note>
          <note>
            Människors trygghet avgörs inte ensamt av mer resurser till polisen,
            utan också av många andra faktorer. Framgång med brottsbekämpning
            avgörs inte ensamt av fler poliser, utan det kräver fler aktörer
            och insatser på andra områden.
          </note>
          <note>
            Jag har förstått av debatten här i dag att polisväsendets budgetunderlag
            har lästs noga - åtminstone vissa rader. Man skriver följande:
            "Polisens insatser kan i och för sig påverka brottsutvecklingen.
            Men flertalet förändringar torde ligga utanför polisväsendets
            kontroll och påverkan."
          </note>
          <note>
            I morse, på väg hit, träffade jag en person som var chef för
            en § 12-anstalt. Han sade att trycket på dessa anstalter är ganska
            stort. Det behövs naturligtvis mer resurser. Men han slutade med
            att säga till mig att situationen inte kommer att förändras enbart
            genom att man ger mer resurser till den verksamheten. Han sade
            att mer pengar behövs till skolan till stöd för barn och ungdomar
            som finns i riskzonen och som riskerar att hamna snett i livet.
            Det behövs alltså mer av insatser i uppväxtåren.
          </note>
          <note>
            Att moderater och övriga borgerliga partier kritiserar oss socialdemokrater
            för förslag både vad avser resurser och utveckling av verksamheten
            i övrigt får vi kanske leva med. Vi är väl medvetna om situationen
            inom polisen och de problem som finns, men den skräckbild eller
            den eländesbeskrivning som ni gärna ger uttryck för kan vi inte
            riktigt ställa upp på. Den faller faktiskt tillbaka på polisen
            självt.
          </note>
          <note>
            Moderaterna säger - Gun Hellsvik sade det inledningsvis - att
            rättsväsendet är i djup kris. Brott utreds inte och klaras inte
            upp. Gärningsmän grips inte, och brottspreventiva åtgärder har
            upphört. På det temat fortsatte också Ragnwi Marcelind.
          </note>
          <note>
            Risken med er kraftiga kritik mot polisväsendets sätt att klara
            sina uppgifter är att det kan bli en självuppfyllande profetia.
            Alla tror att det är så dåligt. Alla upplever inom sig att det
            är så dåligt.
          </note>
          <note>
            Enligt er klarar de ca 16 000 poliser vi faktiskt har ingenting.
            Egentligen är det så att det görs en väldig massa bra saker inom
            polisväsendet. En hel del väldigt svåra utredningar har man faktiskt
            klarat av. Det gäller utredningarna om det som hände på Hisingen,
            mordet på Björn Söderberg och morden i Malexander. Det är stora
            gigantiska utredningar, och det har man klarat av. På så sätt
            kan vi gå vidare och hitta många saker som görs väldigt bra av
            polisen. Det förtjänar de faktiskt också beröm för.
          </note>
          <note>
            Trots knappa resurser - det har man haft - har ett stort och
            omfattande reformarbete pågått under senare år. Det gäller utbildningen
            och dess innehåll, som vi har varit inne på tidigare. Det gäller
            chefsutvecklingen, utvecklingen av arbetsmetoder, teknikutveckling
            och inte minst IT-utvecklingen. Inte att förglömma är utvecklingen
            av närpolisen och det problemorienterade arbetssättet. Det arbetet
            behöver naturligtvis fortsätta.
          </note>
          <note>
            Vi måste ändå erkänna att det faktiskt har hänt en hel del inom
            polisverksamheten.
          </note>
          <note>
            Det allvarliga i er kritik är kanske inte den del som riktas
            mot oss, utan den del som riktas mot polisen. Allvarlig är också
            er brist på tilltro till polisens förmåga att lösa de uppgifter
            som rätteligen bör ligga på Rikspolisstyrelsen och polismyndigheterna.
            Det handlar kanske inte alltid om polisresurser.
          </note>
          <note>
            Med det vill jag gå över till att kommentera de reservationer
            som har gjorts på detta område.
          </note>
          <note>
            I reservation 2 säger man om fördelningsmodellen
          </note>
          <note>
            - det är Kristdemokraterna och Centern - att Rikspolisstyrelsen
            inte fördelar resurserna till polismyndigheterna med någon nyanserad
            bedömning, trots att detta sker i dialog med polismyndigheterna.
            En intressant iakttagelse är, som Ingvar Johnsson har varit inne
            på tidigare, att ni i denna reservation förespråkar mer resurser
            till glesbygden, medan ni i en annan reservation säger att vi
            ska prioritera ungdomsbrottsligheten. Ungdomsrån förekommer kanske
            mer i storstad än i glesbygd.
          </note>
          <note>
            Jag vill säga att fördelningen av resurserna och de kriterier
            som ligger till grund för fördelningen är ganska väl balanserade
            och nyanserade, men ni vill ha en annan ordning när det gäller
            fördelningen. Det tycks vara så att kristdemokrater och andra
            är bättre på att fördela än Rikspolisstyrelsen själv.
          </note>
          <note>
            I reservation 3 från moderaterna är tilltron inte heller särskilt
            stor vad gäller fördelningen. I den skriver moderaterna att polismyndigheterna
            bör åläggas att avsätta pengar till nyrekrytering. Tror ni inte
            att de gör det? Om mer poliser är det akuta behovet är det väl
            ganska självklart att resursökningen går till det?
          </note>
          <note>
            Inte heller tror ni att polismyndigheterna tar något ansvar för
            vidareutbildningen, utan här kräver ni centrala riktlinjer. Vad
            har ni för belägg för den kritiken?
          </note>
          <note>
            Vad gäller decentralisering av budgetansvar kräver ni riktlinjer
            centralt. Då kan man fråga sig om ni verkligen vågar förorda decentraliserat
            budgetansvar mot bakgrund av den bristande tilltro ni har till
            myndigheternas förmåga att hantera det övriga.
          </note>
          <note>
            I reservation 4 om renodling av polisens arbetsuppgifter anser
            Moderaterna, Kristdemokraterna,
          </note>
          <note>
            Centern och Folkpartiet att antalet civilanställda bör öka på
            sikt. En utredning ser nu över frågan om renodling av arbetsuppgifterna.
            Rikspolisstyrelsen har i sitt budgetunderlag beskrivit behovet
            av fler civilanställda. Man skriver om personal som efterfrågas.
            Det kan vara bilinspektörer, IT-specialister, beteendevetare,
            statistiker och andra med särskild kompetens. Det som efterfrågas
            i reservationen har av Rikspolisstyrelsen redan angivits.
          </note>
          <note>
            I reservation 5 om prioritering av olika slag av brottslighet
            - den som jag tog upp tidigare - som framställts av Kristdemokraterna
            och Centern framhåller man att ungdomsbrottsligheten är det som
            bör prioriteras. Det finns mycket mer att göra där, men jag tror
            säkert att polisen ute i olika delar av landet - i städer och
            på mindre orter - prioriterar det som handlar om ungdomsbrottslighet.
          </note>
          <note>
            I reservation 6 om närpolisen anför man från Moderaterna, Kristdemokraterna,
            Centern och Folkpartiet att mer resurser måste till för att upprätthålla
            närpolisreformen. Javisst! Närpolisområdet är faktiskt prioriterat,
            och mer resurser kommer att tillföras.
          </note>
          <note>
            Återigen vill jag säga att ni misstror polisen när det gäller
            att kunna organisera resurserna på rätt sätt genom att ni säger
            att närpolisens ansvar för utryckningsverksamheten bör begränsas.
            Nu är det så att det är upp till varje myndighet att bedöma hur
            utryckningsverksamheten ska organiseras. På en del håll har det
            fungerat bra. Vi anser att det finns stora fördelar med att närpolisverksamheten
            och ingripandeverksamheten kan integreras på ett bättre sätt,
            men det måste vara upp till varje myndighet att själv organisera
            den delen.
          </note>
          <note>
            I reservation 7 om utredningsverksamheten anför man från Moderaterna,
            Kristdemokraterna, Centern och Folkpartiet att den utredning som
            aviseras ska ta upp hur polisen hanterat avskrivningsmöjligheterna.
          </note>
          <note>
            Detta har tidigare tagits upp av Alice Åström, bl.a.
          </note>
          <note>
            Menar ni verkligen vad ni säger när ni säger att polisen använt
            avskrivningsmöjligheterna för att kunna ändra ärendebalanserna?
          </note>
          <note>
            Det är en ganska grov anklagelse, tycker jag. Om man inte har
            fog och belägg för den tycker jag att man ska ta det lite försiktigt.
            Genom påståenden av det här slaget undergräver ni förtroendet
            för polisen.
          </note>
          <note>
            Vi är alla ense om att det är en angelägen uppgift att förkorta
            handläggningstiderna, och den tar vi på största allvar. Det pågår
            en del arbeten och projekt för att nedbringa tiden från anmälan
            till lagföring.
          </note>
          <note>
            Beträffande användningen av civila utredningsmän framgår det
            av betänkandet att polisen fram till dags dato har utbildat 140
            civila utredare, och ytterligare kommer att beredas möjligheten.
          </note>
          <note>
            Jag ska kommentera ytterligare en reservation.
          </note>
          <note>
            Den gäller polisutbildningen. Där säger Moderaterna och Centerpartiet
            att det inte är givet att alla poliser måste ha samma utbildning,
            utan geografiska variationer kan motivera en mer differentierad
            utbildning.
          </note>
          <note>
            De säger också att huvudmannaansvaret för polisutbildningen bör
            utredas.
          </note>
          <note>
            Jag skulle gärna vilja ha det här med en differentierad utbildning
            lite närmare beskrivet. Jag ser att det skulle sätta upp en massa
            hinder för en rörlighet inom poliskåren i hela landet och begränsa
            möjligheter till avancemang osv. Och det skulle kanske bidra till
            att vi får en A-polis och en B-polis. I några av moderaternas
            motioner föreslås att polisutbildningen ska öppnas för fler än
            för dem som tänker bli poliser. Har vi verkligen, när vi säger
            att polisen nu skriker efter mer polisresurser, möjligheter att
            öppna den för flera andra som inte tänker bli poliser? Och hur
            har ni tänkt er med huvudmannaansvaret? Vem ska vara huvudman?
            Är det något som ska läggas ut på entreprenad?
          </note>
          <note>
            Vad det gäller arbetstiderna är ett arbete på gång.
          </note>
          <note>
            Man har slutit ett bra avtal, och det ger de här förutsättningarna.
            Då undrar man vad mer ni efterfrågar.
          </note>
          <note>
            Jag stannar här när det gäller att kommentera reservationerna
            i betänkandet avseende polisområdet.
          </note>
          <note>
            Jag vill avslutningsvis yrka bifall till hemställan i betänkandet
            och avslag på reservationerna.
          </note>
          <note type="speaker">
            Anf. 110 MAUD EKENDAHL (m) replik:
          </note>
          <note>
            Fru talman! Margareta Sandgren sade inledningsvis att moderaterna
            vill höja anslaget till rättsväsendet på bekostnad av välfärden.
            Då undrar jag, Margareta
          </note>
          <note>
            Sandgren, om inte rättsväsendet är en del av välfärden.
          </note>
          <note>
            Vidare påstod Margareta Sandgren att tilltron till polisen inte
            är kopplad till polisresurser. Mot slutet av mitt anförande tog
            jag faktiskt upp just vad statsvetarna från Göteborg, Sören Holmberg
            och Lennart
          </note>
          <note>
            Weibull, sade, nämligen att tilltron har ökat. Men den har inte
            ökat så mycket att den är som den var för sex år sedan. Det är
            inte undra på att vi inte har tillräckligt med förtroende för
            polisen. När människor inte känner sig trygga på gatorna sjunker
            självfallet förtroendet för polisen. Menar Margareta Sandgren
            att hon inte ställer sig bakom vetenskapen utan har sina egna
            tolkningar?
          </note>
          <note>
            Jag ställde också tre frågor i mitt inledningsanförande till
            Margareta Sandgren. Jag fick inte svar på en enda. Jag kan inte
            tänka mig att jag kan få svar på alla tre under det här replikskiftet.
            Men jag skulle gärna vilja ha svar på en enda. Den gäller det
            brev som har kommit från ordföranden i polisstyrelsen i Stockholms
            län, Kristina Axén Olin. Det kom till samtliga riksdagsledamöter
            häromdagen. Där talar hon om att man måste stänga tio polisstationer
            i södra Stockholm. Kommer ni socialdemokrater att svara på det
            här brevet, eller kommer ni att låta bli att över huvud taget
            nämna något till brevskrivaren?
          </note>
          <note type="speaker">
            Anf. 111 MARGARETA SANDGREN (s) replik:
          </note>
          <note>
            Fru talman! Jag hävdar med bestämdhet, Maud
          </note>
          <note>
            Ekendahl, att ni gör det här på bekostnad av välfärdsutvecklingen.
            Vi har föreslagit ett antal områden som behöver få mer resurser.
            Det handlar om att motverka segregation i utsatta bostadsområden.
            Det ställer ni inte upp på. Ni ställer inte upp på mer pengar
            till skolan; det har ni sagt nej till. Det handlar t.ex. om transfereringar
            till hushåll på minus 16 miljarder.
          </note>
          <note>
            Ni vill ta ifrån människor det som är en trygghet för dem i vardagen,
            dvs. att de har en bra skola, bra vård och omsorg, ekonomisk trygghet
            och att de kan bo i bostadsområden där de kan känna sig trygga.
            Där är det viktigt att sätta in de här resurserna.
          </note>
          <note>
            Jag ska bemöta det här med Kristina Axén Olins brev. Det tillförs
            mer resurser. Fördelningen ut till polismyndigheterna är en uppgift
            för Rikspolisstyrelsen. Jag antar att Rikspolisstyrelsen tar hänsyn
            till vilka kostnader man kan ha och hur situationen ser ut på
            olika ställen med de kriterier som ligger till grund för fördelningen.
          </note>
          <note>
            Man kan väl bolla tillbaka till Kristina Axén Olin.
          </note>
          <note>
            Hon kanske borde fundera lite grann på hur viktigt det är med
            tryggheten i övrigt och på hur viktigt det är med välfärden i
            övrigt. Vad har det för påverkan på brottsutvecklingen när man
            stänger fritidsgårdar? Det finns många andra områden som man skulle
            kunna gå in på.
          </note>
          <note>
            Jag tror inte att vi kommer att svara på det här brevet från
            Kristina Axén Olin. Fördelningen av resurserna ligger på Rikspolisstyrelsen.
          </note>
          <note>
            Förtroendet för polisen ligger väl ganska högt enligt den senaste
            mätningen även om den inte har gått upp eller ned särskilt mycket.
          </note>
          <note>
            Jag återkommer i nästa replik.
          </note>
          <note type="speaker">
            Anf. 112 MAUD EKENDAHL (m) replik:
          </note>
          <note>
            Fru talman! Det här är ingen allmänpolitisk debatt. Man drar
            upp skola, barnomsorg osv. Nu diskuterar vi ju rättsväsendet och
            i det här avsnittet polisen.
          </note>
          <note>
            Sedan skyller man på Rikspolisstyrelsen. Rikspolisstyrelsen är
            ju en myndighet som delar ut pengarna.
          </note>
          <note>
            Men pengarna kommer ju någonstans ifrån, och de kommer härifrån.
            Och det handlar ju om hur mycket pengar som man ger till polisen.
          </note>
          <note>
            Jag ska läsa ur det här brevet för Margareta Sandgren, eftersom
            hon, liksom Kia Andreasson, tydligen inte har brytt sig om det.
            Det är ju en moderatlogotyp i ena hörnet, och man kanske inte
            läser vad som står i sådana papper. Så här står det i alla fall:
          </note>
          <note>
            "Polisstyrelsen i Stockholms län beslutade i maj om att begära
            en utökad ram om 400 mkr. Av de begärda medlen erhöll polismyndigheten
            i Stockholm ett engångsbelopp om 80 mkr, eller ca en femtedel.
            Med regeringens förslag kommer vi tvingas att stänga ytterligare
            polisstationer under 2001 och i värsta fall avskeda poliser."
          </note>
          <note>
            Ni säger att ni ska nyanställa poliser. Hur går detta ihop?
          </note>
          <note type="speaker">
            Anf. 113 MARGARETA SANDGREN (s) replik:
          </note>
          <note>
            Fru talman! Nej, jag har inte tagit del av det här brevet. Det
            låg väl i posten när vi kom i dag. Jag har inte sett det, och
            jag har inte heller sett den fördelning som Rikspolisstyrelsen
            har gjort - om man nu har gjort den färdig. Därför kan jag inte
            kommentera det.
          </note>
          <note>
            Vår uppgift här är ju att prioritera områden som man ska ägna
            särskild uppmärksamhet åt, att påtala de brister som finns - och
            det gör vi ganska ofta, både från vårt håll och från ert håll,
            och ibland sammanfaller de åsikterna också - och att ge anslag.
            Detta är alltså vår uppgift här. Jag tycker att det är viktigt
            att påtala det. Däremot fördelar vi inte resurserna ut på polismyndigheterna.
          </note>
          <note>
            Maud Ekendahl säger att vi nu talar om rättsväsendet och inte
            om någonting annat. Jag kan förstå att det känns lite obehagligt
            för moderaterna att vi tar upp just det här med välfärden. När
            det gäller kriminalpolitikens inriktning tycker vi just att det
            här med välfärden är nog så viktigt. Det är viktigt att det finns
            resurser i skolan, att möta de barn som har problem, barn i riskzonen
            osv. Och det är viktigt att människor känner att de lever i en
            ekonomisk trygghet, att de lever i bostadsområden som känns trygga,
            att de har vård och omsorg eller att socialtjänsten kan träda
            in.
          </note>
          <note>
            Det är viktiga delar av vår kriminalpolitik. Vi tycker att det
            här verkligen hör hemma i den här debatten.
          </note>
          <note>
            Vi pratar om den här helhetssynen, men jag förstår att det kan
            kännas lite obehagligt.
          </note>
          <note>
            När det gäller förtroendet för polisen kan det ju variera. Men
            om man uttalar kritik mot polis- och rättsväsendet som ni gör
            - att man inte klarar upp brott, att det inte är någon idé att
            anmäla osv. - tror jag att man kan bidra till att förtroendet
            för polisen sjunker.
          </note>
          <note type="speaker">
            Anf. 114 RAGNWI MARCELIND (kd) replik:
          </note>
          <note>
            Fru talman! Efter den här dagens debatt får man konstatera att
            socialdemokraterna måste vara oerhört pressade. Det som uppenbaras
            är den gamla socialistiska retoriken, som riktigt blottläggs i
            alla inlägg.
          </note>
          <note>
            Jag tycker, Margareta, att detta med att varje myndighet själv
            ska organisera hur utryckningsverksamhet ska gå till är anmärkningsvärt.
            Margareta
          </note>
          <note>
            Sandgren om någon borde, efter så många års erfarenhet, känna
            till varför polisen måste sätta in personalen i utryckningsverksamheten:
            därför att man inte har resurser att engagera människor i närpolisverksamheten,
            vilket intentionen var med närpolisreformen. När närpolisreformen
            kom tog vi hem idéer från andra länder, men vi gjorde ett misstag:
            Vi tillsatte inte tillräckligt mycket resurser till närpolisreformen.
          </note>
          <note>
            Därför kunde den inte få det genomslag som den skulle ha behövt
            få.
          </note>
          <note>
            När det gäller utredningsverksamheten tycker jag också att det
            är beklagligt att Margareta Sandgren kan uttrycka sig som hon
            gör. Läs budgetpropositionen!
          </note>
          <note>
            Där står tydligt att riksåklagaren känner en stor oro över att
            det har blivit så mycket färre ärenden från polisen till åklagarna.
            Därmed inte sagt att polisen hanterar ärendena felaktigt. Men
            även utskottet skriver i betänkandet att det finns skäl att välkomna
            en översyn av brottsutredningsverksamheten. Vi måste väl ändå
            hålla oss till de sakliga politiska inställningarna.
          </note>
          <note type="speaker">
            Anf. 115 MARGARETA SANDGREN (s) replik:
          </note>
          <note>
            Fru talman! Vi känner oss inte alls pressade på något sätt. Vi
            tillför ganska stora resurser. Att vi inte har kunnat göra det
            under tidigare år beror ju på den ekonomiska situationen. Vi är
            inte beredda på samma sätt som andra partier här i riksdagen att
            göra detta på bekostnad av välfärden.
          </note>
          <note>
            När det gäller hur man ska organisera närpolisoch utryckningsverksamheten
            måste väl ändå den kompetensen ligga ute i polisverksamheten,
            inte hos riksdagspartier eller riksdagsledamöter. Det jag vände
            mig emot var att man sade att utryckningsverksamheten inte borde
            ligga under närpolisverksamheten.
          </note>
          <note>
            Det må vara upp till varje polismyndighet, anser vi, eftersom
            vi tycker att det är där kompetensen ligger.
          </note>
          <note>
            Sedan kan man visst säga att närpolisverksamheten kanske infördes
            vid fel tid. Det har väl medgetts också från andra håll. Den kräver
            mer resurser. Nu försöker vi tillföra resurserna för att bygga
            upp den närpolisverksamhet som vi tycks vara överens om allihop.
          </note>
          <note>
            Sedan gällde det utredningstider och färre ärenden till åklagare.
            Vad jag vände mig emot var att ni nästan anger att på grund av
            att man vill hålla nere balanserna så avskriver man ärenden. Så
            uttrycker ni er i er motion, Ragnwi Marcelind, eller också har
            jag väldigt stora tolkningssvårigheter. "I dag finns en risk att
            denna avskrivningsmöjlighet har använts för mycket i avsikt att
            hålla nere ärendebalanserna." Så står det ordagrant i er motion,
            så ni menar väl att det finns en sådan risk. Att bara tänka tanken
            att man skulle använda avskrivningsmöjligheterna bara för att
            man vill hålla nere ärendebalanserna! Detta får man titta över,
            tycker jag, innan man far ut med sådana påståenden.
          </note>
          <note type="speaker">
            Anf. 116 RAGNWI MARCELIND (kd) replik:
          </note>
          <note>
            Fru talman! Även om vi far ut med olika påståenden finns det
            en mängd närpolisområden där poliser, även chefer, i samtal med
            mig har sagt att denna risk finns. När en polisman sitter där
            med 600 ärenden och inte klarar av att hantera dem kan det vara
            lätt att avskriva ärenden som naturligtvis kan avskrivas men som
            kanske, om man hade väntat lite grann, hade kunnat utredas på
            ett annat sätt. Men vi välkomnar den översyn som ska ta ställning
            till detta.
          </note>
          <note>
            Margareta Sandgren talar om brist på tilltro till polisen och
            eländesbeskrivning. Är det inte så, Margareta Sandgren, att det
            är socialdemokraterna som har en brist på tilltro till polisen?
            Allas vårt ansvar, som jag nu tar upp ännu en gång, talar tydligt
            om att det nu handlar om att satsa på att utvidga vaktbolagens
            befogenheter. Samtidigt säger Margareta Sandgren att vi vill satsa
            på att förebygga klyftorna i samhället. Det går inte ihop! Man
            kan inte förebygga klyftorna i samhället samtidigt som man ser
            till att de besuttna kan bevaka sin egendom genom vaktbolag, medan
            andra står där utan pengar och det inte finns några poliser som
            kan hjälpa till att bevaka trots att man är med och betalar skatt.
          </note>
          <note type="speaker">
            Anf. 117 MARGARETA SANDGREN (s) replik:
          </note>
          <note>
            Fru talman! När det gäller utredningsverksamheten säger Ragnwi
            att hon har pratat med ett antal polismän och chefer inom polisverksamheten
            och de säger att så kan det vara. Ja, det är väl en sak. Men sedan
            tar hon det till intäkt för att det är på det sättet, att man
            använder avskrivningsmöjligheterna för att balanserna ska se lite
            snyggare ut. Dit tycker jag att avståndet är stort. Man måste
            ha lite mer på fötterna om man ska gå ut med sådana anklagelser.
          </note>
          <note>
            När det gäller vaktbolagen och Allas vårt ansvar har vi aldrig
            skrivit att de ska ersätta polisen. Det kan inte Ragnwi Marcelind
            uttolka ur denna skrivelse. Jag vet inte vad förebyggande verksamhet
            har för koppling till vaktbolag och människor som har råd att
            skaffa sig vaktbolag. Att förebygga brottslig verksamhet handlar
            ju om så mycket annat, såsom jag varit inne på tidigare, nämligen
            att skapa ett jämlikt samhälle. Då kan vi förebygga en brottsutveckling
            som ingen av oss vill se. Det handlar om välfärdens utveckling,
            skolan, omsorgen, bostadsområdena, minskad segregation, arbete,
            utbildning och mycket annat.
          </note>
          <note type="speaker">
            Anf. 118 GUNNEL WALLIN (c) replik:
          </note>
          <note>
            Fru talman! Jag måste rätta till en sak så att det inte blir
            några missförstånd här. Det där med brist på tilltro till polisen
            är fel uppfattat. Jag känner i alla fall en stor tilltro till
            polisen och dess arbete ute på fältet.
          </note>
          <note>
            Man gör så gott man kan. Men man känner sig förvirrad. Man vet
            inte vad man ska prioritera.
          </note>
          <note>
            Sedan vill jag ta upp en sak som gäller fördelningsprincipen.
            Vi gjorde utskottsbesök i Västerbottens län och fick då en föredragning
            av polisen. Jag vet inte om Margareta Sandgren kan se bilden med
            fördelningsprinciperna framför sig. Både Västerbotten och Norrbotten
            är glesbygdslän, och det skilde ganska mycket på hur man fördelade
            resurserna. Det sades att det var efter gamla, historiska beslut.
            Det liksom följde med, så det kunde man inte rätta till. Det är
            en av anledningarna till att jag tycker att det är viktigt att
            man ser över fördelningsprinciperna, inte minst med tanke på alla
            de stora händelser som har inträffat och som har gjort att vissa
            områden och distrikt har haft väldigt svårt att få ekonomin att
            gå ihop.
          </note>
          <note>
            Jag skulle vilja fråga Margareta Sandgren: Hur många polisdistrikt
            är det egentligen som ligger på plus? Och har de några möjligheter
            att göra några nyanställningar av poliser eller civilanställda,
            även med det plus som kommer?
          </note>
          <note>
            Sedan säger Margareta Sandgren: Hur ska varje myndighet kunna
            organisera? Det är Rikspolisstyrelsen som sköter det, och det
            ska inte vi lägga oss i.
          </note>
          <note>
            Men fattar vi beslut om att vi ska ha en närpolisorganisation
            som fungerar måste vi naturligtvis också se till att det finns
            reella möjligheter att genomföra detta, och det måste vi kunna
            ta upp här.
          </note>
          <note type="speaker">
            Anf. 119 MARGARETA SANDGREN (s) replik:
          </note>
          <note>
            Fru talman! Det är nog inte så många som ligger på plus. Vi vet
            att resurserna inte har varit tillräckliga.
          </note>
          <note>
            Därför tillför vi resurser. Vi kommer att ha möjlighet att anställa
            de nyutbildade. Under 2001 kommer det ut 380 nyutbildade. I nettoökning
            blir det 140, och det kostar ungefär 56 miljoner kronor. Det kommer
            vi att ha råd med. Och vi har räknat med att vi ska vara uppe
            i ungefär 16 800 poliser vid utgången av 2003.
          </note>
          <note>
            Det är vad polishögskolan skickar ut under den tiden.
          </note>
          <note>
            Det kommer vi naturligtvis att ha råd med.
          </note>
          <note>
            Vi ska satsa på närpolisen. Det har vi också sagt.
          </note>
          <note>
            Till det behövs det också resurser, man måste anställa fler människor.
            Men exakt hur man organiserar detta inom varje polismyndighet
            kan ju inte vi sitta här i riksdagen och avgöra. Bedömningen huruvida
            man ska ha en kombination av närpolis och utryckningsverksamhet
            eller inte måste faktiskt polismyndigheten själv ha bättre kompetens
            att göra än vi har här i riksdagen.
          </note>
          <note type="speaker">
            Anf. 120 GUNNEL WALLIN (c) replik:
          </note>
          <note>
            Fru talman! Margareta Sandgren sitter ju i Rikspolisstyrelsens
            styrelse och borde vara väl initierad.
          </note>
          <note>
            Men det borde väl alla veta som sitter i justitieutskottet att
            utryckningstjänsten först måste bemannas.
          </note>
          <note>
            Det är det allra viktigaste. Det är så situationen ser ut ute
            i landet. Man får ta de poliser man har till utryckningstjänsten,
            för den har högsta prioritet. Då blir det ingen närpolisverksamhet.
            Det är så det ser ut.
          </note>
          <note type="speaker">
            Anf. 121 MARGARETA SANDGREN (s) replik:
          </note>
          <note>
            Fru talman! Det finns också polismyndigheter som har integrerat
            utryckningsverksamheten och närpolisverksamheten och där det faktiskt
            fungerar.
          </note>
          <note>
            Det är inte alltid på det sättet som Gunnel Wallin säger, att
            man har fått lov att välja att göra på det sättet. Man har valt
            att organisera det på det sättet att man använder närpolis också
            i utryckningsverksamheten. Man tycker också att det fungerar bra.
            Det finns sådana exempel också.
          </note>
          <note type="speaker">
            Anf. 122 HELENA ZAKARIASÉN (s):
          </note>
          <note>
            Fru talman! Ett väl fungerande rättsväsende är nödvändigt för
            att den politiska processen mot ökad demokrati ska kunna utvecklas.
            Utvecklingen av rättsväsendet ska, som tidigare har sagts, utgå
            från ett medborgarperspektiv. Medborgarna i dagens samhälle ställer
            berättigade krav på rättsväsendet, både vad gäller snabbhet och
            rättssäkerhet liksom på hög kvalitet i hela rättskedjan.
          </note>
          <note>
            Vi måste se till att utvecklingen av rättsväsendet utgår från
            en helhetssyn på hela verksamheten. Samverkan mellan de olika
            myndigheterna måste förbättras.
          </note>
          <note>
            När det gäller åklagarväsendet har mycket hänt sedan åklagarreformen
            trädde i kraft den 1 juli 1996.
          </note>
          <note>
            Åklagarreformen innebar ju den största organisatoriska förändringen
            inom åklagarväsendet sedan organisationen bildades för över 30
            år sedan. Det har naturligtvis inte varit smärtfritt, men organisationen
            börjar nu sätta sig ordentligt.
          </note>
          <note>
            Rent allmänt kan man se att åklagarväsendet har satsat stora
            resurser på de områden som vi har prioriterat. Det har också gett
            resultat. När det t.ex. handlar om att förkorta handläggningstiderna
            för bl.a. våldsbrott deltar åklagarorganisationen i ett antal
            olika utvecklingsprojekt, t.ex. de projekt som pågår i Handen
            och i Jönköping och som vi känner till ganska väl. Båda de projekten
            har lett till kortare handläggningstider och över huvud taget
            en effektivare hantering av ärenden.
          </note>
          <note>
            Eftersom de olika projekten har visat så goda resultat har Riksåklagaren
            beslutat att alla åklagarmyndigheter ska ha minst ett projekt
            i gång under innevarande år.
          </note>
          <note>
            Målet med de här projekten är som sagt var att behålla kvaliteten
            och rättssäkerheten, men ändå åstadkomma en snabbare genomströmning
            i hela rättskedjan.
          </note>
          <note>
            Åklagarmyndigheterna har också upprättat särskilda åtgärdsprogram
            för bekämpningen av våld mot kvinnor. Insatserna har inriktats
            på ökad kunskap och bättre samarbete med polisen för att åstadkomma
            så snabb hantering av ärendena som möjligt.
          </note>
          <note>
            I detta ingår också samverkan och återigen samverkan med socialtjänsten,
            med frivilligorganisationer och mer stöd till brottsoffren. Det
            är oerhört viktigt att de här utsatta kvinnorna omges av ett kunnigt
            och effektivt rättsväsende, för att de ska orka igenom hela processen
            från början till slut.
          </note>
          <note>
            Sedan fler år har åklagarväsendet också särskilt riktat in sig
            på brott med rasistiska motiv. En handlingsplan har antagits.
            Och den fortsatta strategin innebär bl.a. att åklagarnas kunskap
            ska öka ytterligare. De åklagare som handlägger den här typen
            av brottslighet ska genomgå en omfattande utbildning.
          </note>
          <note>
            Det händer även mycket på miljöbrottslighetens område. Den nya
            organisationen innebär bl.a. att åklagare och polis med specialistkompetens
            ska handlägga miljöbrotten.
          </note>
          <note>
            En enhet hos Riksåklagaren har ett nationellt ansvar för miljöbrotten
            och finns till hands när det gäller mycket komplicerade miljöbrott.
            Annars har alla myndigheter inom åklagarväsendet ett operativt
            ansvar för miljöbrottsbekämpningen.
          </note>
          <note>
            Det finns ett antal specialiståklagare, och även inom polisen
            finns det kvalificerade utredare för att komma åt miljöbovarna.
            Men även på det här området måste samverkan mellan polis, åklagare
            och tillsynsmyndigheter bli bättre.
          </note>
          <note>
            Ekobrottsmyndigheten skapades för att förstärka samhällets insatser
            mot den ekonomiska brottsligheten. Ekobrottsmyndigheten har en
            central roll när det gäller att bekämpa den alltmer komplicerade
            ekonomiska brottsligheten.
          </note>
          <note>
            Det arbetet bedrivs i nära samarbete mellan åklagare, poliser,
            ekonomer, IT-kunnigt folk, Finansinspektionen, m.fl. Och det här
            har gett goda resultat som visar sig bl.a. i fler och hårdare
            ekodomar och att lagföringen stiger.
          </note>
          <note>
            Men inget är väl så bra att det inte kan bli bättre.
          </note>
          <note>
            Därför satsar man ytterligare på att förbättra utredningsverksamheten.
            Och flera samarbetsprojekt med både svenska och utländska myndigheter
            har inletts.
          </note>
          <note>
            Det här har gjort att det har utvecklats nya arbetsformer för
            att angripa den ekonomiska brottsligheten.
          </note>
          <note>
            När jag skulle förbereda mig för den här debatten i dag funderade
            jag över vilka speciella områden inom åklagarväsendet som jag
            ville lyfta fram. Jag insåg ganska snabbt att det var svårt att
            lämna något ämne helt utanför. Det pågår de facto ett ständigt
            utvecklingsarbete inom åklagarväsendet, och det är massor av intressanta
            projekt på gång som borde lyftas fram. Men det blir ohållbart
            att försöka få med alltsammans, så jag får nöja mig med några
            väl valda delar.
          </note>
          <note>
            Det är, som också har sagts tidigare i debatten, tillfredsställande
            att följa det ambitiösa vidareutbildnings- och kompetensutvecklingsprogram
            inom åklagarväsendet som pågår och som kommer att fortsätta framöver.
            Det handlar bl.a. om en moderniserad grundutbildning för 200 åklagare,
            ett treårigt utbildningsprogram för 200 specialiståklagare samt
            60
          </note>
          <note>
            stycken från Ekobrottsmyndigheten och ett tvåårigt chefsutvecklingsprogram
            för 60 chefer.
          </note>
          <note>
            En mycket viktig satsning är också att man nu ska säkerställa
            ett nettotillskott på 50 åklagare under nästa år, så att vi alltså
            kommer tillbaka till samma nivå som vi hade 1995.
          </note>
          <note>
            Andra större satsningsområden inom åklagarväsendet är att ta
            fram program för bekämpning av organiserad gränsöverskridande
            brottslighet, grov brottslighet - som vi tyvärr har exempel på
            från Malexander och Göteborg - och även program för bekämpning
            av den grova vardagsbrottsligheten.
          </note>
          <note>
            Det blir också fortsatta satsningar när det gäller rasism, miljöbrott
            och våld mot kvinnor.
          </note>
          <note>
            För att alla dessa satsningar ska bli möjliga att genomföra krävs
            även inom det här området mer resurser. Åklagarväsendet får därför,
            likt andra myndigheter inom rättsväsendet, ett välbehövligt tillskott
            i ekonomin. Som jag tidigare sagt pågår ett gediget och ambitiöst
            utvecklingsprogram för hela åklagarväsendet.
          </note>
          <note>
            Men återigen till detta med helhetssynen och medborgarnas krav
            på snabbhet, rättssäkerhet och hög kvalitet i hela rättskedjan.
            För det är vad det hela handlar om. Det spelar ju egentligen ingen
            roll hur bra vårt åklagarväsende fungerar om inte resten av rättskedjan
            hänger med.
          </note>
          <note>
            Ett av målen för hela rättsväsendet måste vara att minska tiden
            mellan brott och lagföring, och man måste på ett tydligare sätt
            förbättra samverkan mellan de olika myndigheterna med respekt
            för varandras olika roller och ansvarsområden. Det här har också
            justitieministern uttalat vid ett antal tillfällen under hösten.
            Det tål att sägas igen:
          </note>
          <note>
            Det är nödvändigt för människors tilltro till rättsväsendet.
            Det är nödvändigt för omsorgen om brottsoffren. Det är nödvändigt
            i en levande demokrati.
          </note>
          <note type="speaker">
            Anf. 123 GUN HELLSVIK (m) replik:
          </note>
          <note>
            Fru talman! Helena Zakariasén, som är ordförande i Riksåklagarens
            rådgivande nämnd, har med engagemang talat om utvecklingsprojekten
            inom åklagarväsendet. Det är intressant att ta del av utvecklingsprojekten,
            men det är också intressant att notera att
          </note>
          <note>
            Helena Zakariasén inte säger ett ord om det dagliga arbetet för
            våra åklagare. Det är arbetet att driva förundersökningar framåt,
            arbetet med att föra talan i brottmål. Förhoppningsvis lämnar
            de i och för sig viktiga utvecklingsprojekten lite tid över för
            att klara av den dagliga uppgift som våra åklagare i första hand
            är satta att verkställa.
          </note>
          <note>
            När Helena Zakariasén talar om medelstillskottet bör Helena Zakariasén
            som ordförande i Rådgivande nämnden vara medveten om att det tillskott
            till åklagarverksamheten som majoriteten står bakom innebär att
            det blir kvar 4 miljoner för att anställa nya åklagare. Det ger
            ungefär åtta åklagare. Samtidigt har man konstaterat från centralt
            håll att det skulle behöva anställas 50 nya åklagare med det snaraste.
          </note>
          <note>
            När nu Helena Zakariasén är så nöjd med projektet undrar jag
            vad hon gör i sin funktion som ordförande i Rådgivande nämnden
            för att se till att åklagarna klarar den primära uppgiften att
            beivra de brott som har begåtts.
          </note>
          <note type="speaker">
            Anf. 124 HELENA ZAKARIASÉN (s) replik:
          </note>
          <note>
            Fru talman! Självklart följer vi alla i Riksåklagarens rådgivande
            nämnd - det är inte bara en roll för mig som ordförande i nämnden
            - verksamheten väl ute i de olika åklagarmyndigheterna. Jag är
            själv ute och besöker åklagarmyndigheter för att bilda mig en
            egen uppfattning om hur det ser ut på plats. Det är viktigt att
            ha med sig.
          </note>
          <note>
            Jag är också väl medveten om hur budgeten ser ut för nästa år
            och för åren framöver.
          </note>
          <note>
            Det är klart att man alltid kan önska mer. Nu kommer det ett
            tillskott till åklagarväsendet nästa år på 15 miljoner, för 2003
            på 30 miljoner. Man har inom åklagarväsendet gjort en verksamhetsplanering
            som sträcker sig över de åren. Det innebär alltså att man redan
            i dag tänker rekrytera de nya åklagarna så att det kommer att
            vara ett nettotillskott på 50 åklagare under nästa år.
          </note>
          <note type="speaker">
            Anf. 125 GUN HELLSVIK (m) replik:
          </note>
          <note>
            Fru talman! Då måste jag gå tillbaka till ett exempel som jag
            använde i mitt inledningsanförande. Det är nu på gång en förflyttning
            och centralisering av de fyra åklagare som hittills har varit
            lokaliserade i
          </note>
          <note>
            Ystad. De ska nu flyttas till Malmö. Resultatet blir restid på
            arbetstiden, som alltså tar bort effektiv arbetstid, med effekten
            att man förlorar närheten mellan åklagare och poliser.
          </note>
          <note>
            Låt oss tala om utveckling. Jag tar först upp det svar jag fick
            av justitieministern när jag frågade om vad han tänkte göra. Han
            påpekade att närheten mellan polis och åklagare är viktig, men
            att det är en ekonomisk fråga. Med det tolkar jag att det är helt
            enkelt pengarna som är orsaken till att Ystadåklagarna lokaliseras
            till Malmö.
          </note>
          <note>
            Med tanke på alla utvecklingsprojekt finns det faktiskt skäl
            att starta ytterligare ett utvecklingsprojekt som går ut på att
            förbättra närheten mellan åklagare och poliser. Det skulle vara
            intressant att höra om Helena Zakariasén skulle vara beredd att
            driva den typen av utvecklingsprojekt.
          </note>
          <note type="speaker">
            Anf. 126 HELENA ZAKARIASÉN (s) replik:
          </note>
          <note>
            Fru talman! Närvaron är viktig. Jag kommer inte att nu speciellt
            uttala mig om situationen i Ystad och förflyttningen av åklagarna
            till Malmö. Den frågan kommer förmodligen att tas upp i Rådgivande
            nämnden.
          </note>
          <note>
            Men visst, närvaron är viktig, men det finns andra saker som
            också är viktiga när det gäller rättssäkerheten om vi fortfarande
            ska utgå från ett medborgarperspektiv - som jag tror att vi alla
            är överens om ska stå i främsta ledet. Då är inte alltid närvaron
            det primära. Det kan vara lika viktigt med en liten . Nu tappar
            jag ordet. Jag börjar om från början.
          </note>
          <note>
            Åklagarna kan finnas på en liten plats, men i många fall har
            man faktiskt sagt att det har fungerat mycket bättre när man har
            samordnat sig på en större ort. Det har minskat sårbarheten när
            det bl.a. gäller sjukfrånvaro, semester osv.
          </note>
          <note>
            Närvaron och kunskapen om de lokala förhållandena är naturligtvis
            viktig, men det behöver inte vara uteslutet bara för att man befinner
            sig en bit därifrån.
          </note>
          <note>
            Det finns alltid möjligheter att samverka med poliser på plats.
            Det gör man på olika ställen i landet genom att åklagarna finns
            i närheten av polisen.
          </note>
          <note type="speaker">
            Anf. 127 ANDERS G HÖGMARK (m):
          </note>
          <note>
            Fru talman! Jag ska säga några saker om domstolsväsendet. Men
            det ligger en given lockelse att efter sex timmars debatt, där
            vi rimligtvis har passerat lite drygt halvtid, göra några reflexioner
            kring vad som går att få ut av debatten genom att sitta i kammaren
            och lyssna och även på läktaren - även om ingen där har suttit
            i sex timmar.
          </note>
          <note>
            Ingvar Johnsson, lagledaren för vänsterplanhalvan, gläds åt det
            ökade intresset för rättsfrågor. Det är väl bra. Då är frågan
            om det är det negativa eller positiva intresset. Jag kan också
            glädjas över att man engagerar sig i Brottsofferfondens verksamhet
            och i förebyggande verksamhet. Jag gläds kolossalt över att vuxna
            och föräldrar är ute och hjälper till med att förebygga en hel
            del på stan.
          </note>
          <note>
            Jag tror ärligt talat att det går att mäta detta intresse för
            rättsfrågor i antal artiklar i tidningarna. Det är helt klart,
            Ingvar Johnsson, att det har varit ett betydligt större antal
            under de senaste fem åren än tidigare.
          </note>
          <note>
            Det går att mäta på annat sätt, t.ex. insändare och artiklar
            där människor beklagar sig över att polisen inte är närvarande
            när de tycker att det är rimligt att polisen är närvarande. Det
            går också att säga att den ökade försäljningen av låsanordningar
            vittnar om ett intresse för rättstrygghet och trygghetsfrågorna.
            Men det är kanske inte riktigt det som Ingvar Johnsson tänkte
            på. Vi är överens om att intresset såsom det speglas i medierna,
            människors beteenden kring frågorna, har ökat. Men jag tror, fru
            talman, att intresset mer avspeglar den oro som människor känner.
          </note>
          <note>
            Margareta Sandgren gjorde en märklig distinktion. Hon sade att
            vi medvetet har prioriterat ned polisfrågorna och rättstrygghetsfrågorna
            till förmån för välfärden.
          </note>
          <note>
            Vi har inte satsat så mycket pengar på poliser, för vi har satsat
            på välfärd, sade hon.
          </note>
          <note>
            Min fråga framför allt till lagledaren Ingvar
          </note>
          <note>
            Johnsson är då: Är inte rättstrygghetsfrågorna en väsentlig del
            av välfärden för den ensamstående mamma som får reda på att hennes
            barn blir mobbat eller utsatt för ungdomsligor? Många ligor med
            barn eller ungdomar under 15 år härjar, främst i storstäder men
            kanske inte så mycket på landsbygden, som det tidigare har talats
            om. Är inte detta en väsentlig välfärdsfråga?
          </note>
          <note>
            Det är ett utomordentligt intressant besked i denna kammare som
            Margareta Sandgren och rimligtvis också socialdemokratin ger.
            Socialdemokratin håller ihop och har givetvis samma budskap. Man
            gör en uppdelning mellan välfärd och rättstrygghet. Det är faktiskt
            - måste jag säga - ett mycket avslöjande besked i dag.
          </note>
          <note>
            Vi har också helt klart kunnat konstatera att vi har ett polisväsende
            i djup ekonomisk kris. Jag ska inte direkt citera vad rikspolischefen
            sade i utskottet - det ankommer på utskottet att hålla det för
            sig - men när man betraktar de kurvor som finns är det inget tvivel
            om att polisekonomin är på snabb vandring ned i ett moras.
          </note>
          <note>
            Det är ju så, Ingvar Johnsson - och även om det vill jag ha ett
            besked - att regeringen faktiskt uppmanar Rikspolisstyrelsen att
            fortsätta att förbruka mer pengar än vad den tilldelas. Man påminns
            då om anslagskrediten. Budskapet skulle av vanliga människor uppfattas
            på följande sätt: Fortsätt att leva över din lön! Lev på checkräkningskrediten
            tills någon sätter stopp!
          </note>
          <note>
            Ingvar Johnsson är för principer och hög moral, och jag tycker
            att det är väldigt bra att många är det.
          </note>
          <note>
            Regeringens chef har sagt att den som är satt i skuld icke är
            fri. Samma regering uppmanar framför allt polismyndigheten men
            även andra myndigheter att leva på anslagskrediten. - Utnyttja
            den maximalt, så får vi se hur morgondagens problem löser sig!
            Vad är det för moral, Ingvar Johnsson?
          </note>
          <note>
            Det är inget tvivel om och jag behöver inte nu upprepa att polisen
            behöver tillföras resurser för att kunna undvika det ekonomiska
            moraset.
          </note>
          <note>
            Det är också helt nödvändigt att personellt få ett grepp om problemen.
            Det har berörts här tidigare och jag ska inte redovisa fler siffror.
            Det är inget tvivel om att de 3 000 nya poliserna upp till nivån
            19 000
          </note>
          <note>
            poliser ger tillräckligt många polistimmar. Det ställer vi från
            Moderata samlingspartiet oss helt bakom. Men det är då också nödvändigt
            att se till, precis som har sagts i debatten, att utbildningen
            snabbt ökar.
          </note>
          <note>
            Jag vill markera att jag och Moderata samlingspartiet inte tror
            att ett utbildningsställe till för Polishögskolan räcker. Enligt
            uppgift ska det komma besked ett par veckor före jul. Vår uppfattning
            är kristallklar: Ska man nå nivån 1 000 utbildade poliser per
            år inom ett par år, är det nödvändigt att bedriva utbildningen
            på flera orter än tre. Så är fallet av flera skäl, bl.a. att det
            kommer att var oändligt mycket enklare att i landets alla delar
            rekrytera både aspiranter och sedan poliser när de är färdigutbildade.
          </note>
          <note>
            Det är dessutom väldigt viktigt för utbildningens mångfald. Ingen
            skulle i dag drömma om, fru talman, att utbilda t.ex. ekonomer
            på bara ett eller två ställen i landet. Det finns ett egenvärde
            i att ha en mångfald.
          </note>
          <note>
            Jag tror också att det är viktigt att - för att dra en parallell
            till bilindustrin - man som en gemensam plattform kan ha en viss
            gemensam grundutbildning.
          </note>
          <note>
            På den kan man bygga upp olika typer av profiler när det gäller
            poliskompetens. Det är helt nödvändigt.
          </note>
          <note>
            Det har tidigare diskuterats här om det är mycket med 1 % avgång.
            Jag tror ärligt talat att framöver kommer en väsentligt större
            andel av varje utbildad kull att lämna polisverksamheten. Det
            ingår i det nya rörliga sättet att leva och tänka, framför allt
            bland unga människor. Då är det än viktigare att polisutbildningen
            snabbt dimensioneras upp för att klara avgångarna, som då inte
            behöver uppfattas som onormala.
          </note>
          <note>
            Något ytterligare som också har varit uppe här är att det krävs
            ett radikalt ökat teknikstöd för polisen, så att det blir en hög
            verkningsgrad på dem som lägger ned hela sin själ i dess arbete.
            Det är helt nödvändigt. Det är en investering för ökad effektivitet.
            Men även det kräver resurser, Ingvar Johnsson, och allt ryms ju
            inte inom anslagskreditens ram. Tack och lov har regeringen i
            alla fall infört någon limit på anslagskrediten.
          </note>
          <note>
            Jag hoppas att Ingvar Johnsson funderar på ett bra svar på frågan
            vad det är för moral i att leva över sina tillgångar. Det är många
            i kammaren, inte minst poliser som lyssnar på den här debatten,
            som är utomordentligt intresserade av den moralen, eller rättare
            utifrån mina värderingar omoralen. Jag tror att både
          </note>
          <note>
            Ingvar Johnsson och jag har lite gammaldags värderingar. När
            man sätter sig i skuld skapar man en viss form av ofrihet.
          </note>
          <note>
            Personellt, ekonomiskt och tekniskt är det helt nödvändigt att
            polisen får resurser. Eljest kommer människorna ännu mer, Ingvar
            Johnsson, att intressera sig för rättstrygghetsfrågorna i den
            bemärkelsen att man är orolig inför framtiden.
          </note>
          <note>
            Så några ord, fru talman, om domstolsväsendet.
          </note>
          <note>
            Vi kan konstatera att vi i denna kammare har haft många tillfällen
            att diskutera det framtida domstolsväsendet. Man kan väl i stort
            sett säga att det finns en ganska god enighet och samstämmighet
            om att det behövs en reformering i olika avseenden av domstolsväsendet.
            Jag tror att det finns en utomordentligt bred enighet om detta.
          </note>
          <note>
            Vi har från Moderata samlingspartiets sida sagt att kraven på
            ett framtida domstolsväsende måste präglas av mycket hög kompetens
            i dömandet. Det kräver också att vi säkerställer möjligheterna
            att rekrytera de duktigaste juristerna till domarbanan. Medborgarna
            ska i ett rättssamhälle absolut ha rätten att bli dömda och bedömda
            av den yppersta juridiska kompetensen.
          </note>
          <note>
            Det kräver också att man har ett system där man kan behålla duktiga
            människor, om man väl har fått dit dem, genom vidareutveckling.
            Det är av vikt även lönemässigt.
          </note>
          <note>
            Det finns exempel på exempel, som jag inte ska trötta kammarens
            ledamöter med, på att människor som har varit inne i domstolsväsendet
            under ett antal år nu väljer att gå ut i andra verksamheter, där
            lönenivån är väsentligt mycket bättre. Ett visst flöde åt båda
            hållen kan man väl räkna med, men det är inte önskvärt att de
            duktigaste krafterna systematiskt flödar från domarbanan. Det
            inger oro om man ska ha ett domstolsväsende präglat av hög kompetens
            i rättssäkerhetens namn.
          </note>
          <note>
            Från moderat sida hävdar vi också att det är viktigt att man
            kan finna former för samverkan domstolar emellan. Mycket av debatten
            har handlat om att man ska lägga ned den ena eller den andra domstolen.
          </note>
          <note>
            Vi menar att man genom en administrativ och teknisk samverkan
            mer systematiskt eller ibland lite ad hoc ska kunna ge möjligheter
            för mindre och även andra domstolar att leva vidare på ett mycket
            bra sätt.
          </note>
          <note>
            Det finns många goda exempel på att man har gjort detta utan
            att Domstolsverket har haft sina pekpinnar framme. T.ex. har domstolarna
            i Ljungby och
          </note>
          <note>
            Växjö - dessutom över länsgränsen - inlett ett mycket bra samarbete,
            som även verkar ha Domstolsverkets gillande, vilket kan vara intressant
            att notera.
          </note>
          <note>
            Vad säger då socialdemokraterna när vi moderater önskar denna
            mer långsiktiga plan? Mycket av diskussionen har ju gått ut på
            att vi från oppositionen -
          </note>
          <note>
            eller högerhalvan, för att använda Ingvar Johnssons terminologi
            - har önskat en mer långsiktig plan från regeringens sida, där
            ett antal principer och riktlinjer ska redovisas. Då kan riksdagen
            ta ställning.
          </note>
          <note>
            En väsentlig poäng, Ingvar Johnsson, är ju att med ett sådant
            beslut i Sveriges riksdag får ett nödvändigt arbete med reformering
            av domstolsväsendet en väsentligt högre legitimitet än om det
            bara är sprunget ur ledningen för Domstolsverket. Legitimiteten
            är viktig i dialogen med domstolarna, och det är därför som vi
            definitivt hävdar att vi ska ha en form av plan som vi kan fastställa
            i riksdagen.
          </note>
          <note>
            Vi har från moderat sida också rest frågan om
          </note>
          <note>
            Domstolsverkets ställning rent konstitutionellt. Vi menar att
            det finns goda förebilder, bl.a. i Danmark, där man ger motsvarigheten
            till Domstolsverket, dvs.
          </note>
          <note>
            Domstolsstyrelsen, en friare ställning. Den lyder direkt under
            Folketinget, och på det sättet minskas kopplingen till den danska
            regeringen.
          </note>
          <note>
            Vi tycker att detta är riktigt. Det markerar i så fall också
            denna styrelses speciella karaktär. Den styrelsen ska inte jämställas
            med vilken annan verksstyrelse som helst, där departementet kan
            utöva ett, som vi menar, alltför stort inflytande.
          </note>
          <note>
            Vi menar också att principerna för förändringar av framtida domkretsindelningar
            bör kunna redovisas i den långsiktsplan som regeringen aldrig
            verkar komma med. Vi tycker att de domkretsarna bör regleras i
            lag. Det svarar mycket väl mot regeringsformens krav på lagreglering
            av domstolarna, och det följer också en del av Europakonventionens
            rekommendationer.
          </note>
          <note>
            Vi ser fram emot en allt större möjlighet att överföra viss form
            av dömande från förvaltningsdomstolarna, länsrätterna, till tingsrätterna.
            Det redovisar vi också i någon reservation. Vi ser på längre sikt
            goda möjligheter att de två olika domstolssystemen förs samman
            till ett. Det är en utveckling på sikt. Man kan börja med att
            systematiskt föra över vissa ärendetyper till de allmänna domstolarna.
            Det skulle också bl.a.
          </note>
          <note>
            innebära en större möjlighet för vissa mindre domstolar att få
            ett bättre målunderlag.
          </note>
          <note>
            Vi har också tagit upp frågan om tillsättning av domare. En utredning
            arbetar nu med de frågorna. Jag vill gärna markera redan nu vad
            vi tycker. Det kunde vara intressant att höra rent principiellt
            vad någon socialdemokratisk talesman säger. Nu har jag plågat
          </note>
          <note>
            Ingvar Johnsson med många frågor om skuldsättning och moralen
            i det, så det kan finnas någon annan. Jag kan vända mig till Ann-Marie
            Fagerström som kommer att diskutera domstolsfrågorna.
          </note>
          <note>
            Kan Ann-Marie Fagerström finna något positivt i det vi moderater
            föreslår? Vi menar att man bör lämna det mer slutna kallelsesystemet
            för domare och ha ett mer öppet system, där man söker olika tjänster.
          </note>
          <note>
            Jag vet att utredningen tittar på det. Men en markering från
            Ann-Marie Fagerström och från Moderata samlingspartiet skulle
            skapa en gedigen majoritet för förslag i den riktningen.
          </note>
          <note>
            Fru talman! Som avslutning någonting om åklageriet, åklagarväsendet.
            Rent allmänt är vi utomordentligt tveksamma och skeptiska mot
            den centralisering som var uppe alldeles nyss i ett replikskifte
            med bl.a.
          </note>
          <note>
            Gun Hellsvik. Vi är utomordentligt kritiska till den centraliseringen.
            All erfarenhet utifrån fältet, där vi alla vistas, är att den
            nära samvaron, samlokaliseringen med polis och åklagare ger en
            högre verkningsgrad i arbetet. Den upplevs både av polis och åklagare
            som utomordentligt värdefull. Det gagnar hela rättsmaskineriet.
            Därför finns det stor anledning att vända sig mot den centralisering
            som pågår.
          </note>
          <note>
            Jag kan konstatera att det är utomordentligt angeläget med åtgärder
            mot miljöbrottsligheten. Regeringen har inte varit alltför snabb
            och fingerfärdig när det gäller exempelvis hanteringen av oljeproblemen
            i
          </note>
          <note>
            Östersjön. Utskottet har vid flera tillfällen påpekat vad som
            borde till. Det är utomordentligt angeläget att man har en kompetens
            så att man kan säkra bevis och lagföra misstänkta för brott mot
            framför allt miljön i västerhavet och Östersjön.
          </note>
          <note>
            Fru talman! Avslutningsvis vill jag instämma i
          </note>
          <note>
            Gun Hellsviks yrkande vad gäller hemställanspunkter och reservationer.
          </note>
          <note type="speaker">
            Anf. 128 INGVAR JOHNSSON (s) replik:
          </note>
          <note>
            Fru talman! Tiden går. Jag trodde att vi hade en debattordning
            där Anders G Högmark skulle diskutera med Ann-Marie Fagerström.
            Eftersom frågorna ställs så direkt till mig vill jag svara.
          </note>
          <note>
            Jag undrar om Anders G Högmark har lyssnat här i kammaren när
            han frågar om rättssystemet inte ingår i välfärden. Margareta
            Sandgren sade inte så som
          </note>
          <note>
            Anders G Högmark säger. Jag var oerhört tydlig i mitt anförande.
            Jag har första sidan här. Jag talade om rättsväsendets centrala
            betydelse, den sociala tryggheten och hur viktigt det är att vi
            har en helhetssyn på det.
          </note>
          <note>
            Det är riktigt att intresset för rättsväsendet till en del, kanske
            en relativt stor del, handlar om oro. Men jag möter också mycket
            positivt och konstruktivt intresse hos människor som tycker att
            vi bör diskutera ett gemensamt ansvar för tryggheten.
          </note>
          <note>
            Anders G Högmark tar också upp anslagskrediten.
          </note>
          <note>
            Vi har varit överens om att ha ett system där vi kan flytta pengar
            mellan åren. Jag kan också anknyta till vad någon har sagt tidigare.
            Anders G Högmark tar i väldigt om detta med att leva på kredit.
            Då måste jag återvända till början på 90-talet, då ett parti som
            han tillhör satt med i regeringen. Då togs allting på kredit,
            i varje fall till minst en tredjedel. Det är att kasta sten i
            glashus.
          </note>
          <note type="speaker">
            Anf. 129 ANDERS G HÖGMARK (m) replik:
          </note>
          <note>
            Fru talman! Jag var förvånad över hur Margareta
          </note>
          <note>
            Sandgren uttryckte det. Ord kan falla på ett sätt som inte riktigt
            är önskat. Det är jag medveten om. Vid flera tillfällen uttryckte
            Margareta Sandgren uppfattningen att man hade en helhetssyn och
            att man valde välfärden i stället för polisen. Men rätt ska vara
            rätt.
          </note>
          <note>
            Ingvar Johnsson ser, förhoppningsvis inte helt överraskande,
            rättstrygghetsfrågorna som en del av välfärden. Det kan jag glädjas
            åt. Det är förvånande att man gör den uppdelning som Margareta
            Sandgren gjorde.
          </note>
          <note>
            Misstag kan begås. Nu har lagledaren rättat till dem.
          </note>
          <note type="speaker">
            Anf. 130 INGVAR JOHNSSON (s) replik:
          </note>
          <note>
            Fru talman! Så var det inte. Margareta Sandgren förde en diskussion
            i frågan som jag tycker är viktig.
          </note>
          <note>
            Under en rad år har vi haft debatter med moderaterna.
          </note>
          <note>
            I moderaternas budgetalternativ säger man ensidigt att det är
            de sjuka och de arbetslösa som ska betala i form av fler karensdagar,
            lägre ersättning osv. Vi har satsat på välfärdsfrågor som vi har
            bedömt som viktiga. Därmed har man inte sagt att rättsväsendet
            inte ingår i välfärden.
          </note>
          <note>
            Jag vill ta upp detta med krediten en gång till. Var det rätt
            när regeringen åkte världen runt till bankpalatsen och lånade
            upp mängder av pengar för kredit till poliser och annat? Men om
            man nu skulle låna någon krona till myndigheterna är det hemskt
            demoraliserande. Jag tycker att det är en konstig inställning.
          </note>
          <note type="speaker">
            Anf. 131 ANDERS G HÖGMARK (m) replik:
          </note>
          <note>
            Fru talman! Det kan finnas situationer där man tvingas låna.
            Vi behöver inte hålla på med någon lång historieskrivning. Det
            är tämligen uttjatat. Inte ens politiker tycker om att lyssna
            på det. Vad jag vänder mig emot är inte att man överför medel
            temporärt, från budgetår till budgetår. Det var avsikten, helt
            riktigt. Men nu har man god ekonomi. Det finns inga gränser för
            vad man har råd med. Ändå har man inte råd att göra satsningar
            på polisväsendet, utan polismyndigheten i Stockholm m.fl. har
            stora underskott.
          </note>
          <note>
            Det kan man inte klara av, utan man hänvisar till att myndigheten
            ska leva på anslagskrediter. Nog sagt om detta.
          </note>
          <note>
            Vi har satsat på välfärden, säger ni, men vi har inte glömt polisen.
            Ingår rättstryggheten i välfärden?
          </note>
          <note>
            Man glider hela tiden. Det är något av samma resonemang som förs
            när man säger: Vi har en annan syn på de frågorna. Vi har en helhetssyn.
            Vi vill ha ett helt annat samhälle. Tankarna förs till det som
            står i skriften, att vårt samhälle är icke av denna värld. Var
            finns exempel på det?
          </note>
          <note>
            Jag tycker också att det finns många fina exempel på intresset
            för rättstrygghetsfrågorna, Ingvar Johnsson. Det gäller framför
            allt om och när vuxenvärlden engagerar sig och fungerar som normöverförare.
            Där har vuxenvärlden sitt största ansvar - som föräldrar, vårdnadshavare,
            lärare och över huvud taget som medmänniskor. Vi har ett ansvar
            för att överföra en grundläggande, västerländsk norm, som jag
            tror gäller i många stora kulturer. Det handlar om att behandla
            sina medmänniskor som man själv vill bli behandlad.
          </note>
          <note>
            Det är en gyllene regel.
          </note>
          <note type="speaker">
            Anf. 132 KIA ANDREASSON (mp) replik:
          </note>
          <note>
            Fru talman! Naturligtvis anser vi att rättssamhället ingår i
            välfärden och tryggheten. Men det ena är direkt avgörande för
            det andra. Egentligen finns det ingen motsättning, som det nu
            ges sken av här i kammaren. Självklart vill vi i Miljöpartiet
            ha fler poliser. Självklart vill vi att polisen ska fungera såsom
            det är tänkt, med närpolisreformen där det är problem. Samtidigt
            ser vi att skolan och den sociala sidan behöver pengar. Om det
            inte blir något tillskott där tror vi att det genererar ytterligare
            brottslighet, i en uppåtgående spiral. Den spiralen vill vi inte
            ha.
          </note>
          <note>
            Detta har vi sagt gång på gång. Anders G Högmark kan inte tro
            att vi vill någonting annat.
          </note>
          <note>
            Moderaterna kallar sin bugetmotion En reformpolitik för frihet,
            välfärd och trygghet. På vilket sätt är det en reformpolitik att
            höja avgiften till a-kassan med 2 000 kr per år? På vilket sätt
            blir skola, vård och omsorg bättre genom att resurserna minskar
            med
          </note>
          <note>
            15 miljarder kronor?
          </note>
          <note>
            Dessa nedskärningar ska sedan användas för att slopa förmögenhetsskatten
            och för att kraftigt minska skatten för de högavlönade. Först
            skär man ned för dem som behöver välfärden mest för att sedan
            använda besparingarna till att sänka skatten för de redan välbeställda.
          </note>
          <note>
            Där kommer den ensamma mamman in. Jag roade mig med att läsa
            en motion som moderaterna har skrivit om barn. Det är en skrivelse
            från riksdagen med rubriken Barn här och nu, barnpolitiken i Sverige.
            Där konstaterar man att ett av tio barn lever i familjer som uppbär
            socialbidrag.
          </note>
          <note>
            Som en konsekvens av detta säger man: Slopa bidragen. Vi ska
            inte ha några bidrag. Vi ska i stället ge människor möjligheter
            att forma sina liv. Hur ska den ensamma mamman kunna forma sitt
            liv om man inte stöder henne i en svår situation?
          </note>
          <note>
            Dessutom ska tiden för den ensamma mamman räcka till genom att
            hon ska köpa hushållstjänster. För vad ska hon köpa hushållstjänster?
          </note>
          <note type="speaker">
            Anf. 133 ANDRE VICE TALMANNEN:
          </note>
          <note>
            Jag får erinra talarna om att repliktiden är begränsad till två
            minuter.
          </note>
          <note type="speaker">
            Anf. 134 ANDERS G HÖGMARK (m) replik:
          </note>
          <note>
            Fru talman! Jag är glad över att Kia Andreasson och jag är helt
            överens om att rättstrygghetsfrågorna är en väsentlig del av välfärden.
            De stora frågor som ligger inom ett antal andra områden behöver
            vi i kväll kanske inte fördjupa oss i.
          </note>
          <note>
            Man ska inte på något sätt misskreditera den ensamma mamman.
            Att tro att hon inte skulle kunna ha kapacitet att forma sitt
            eget liv är lite grann att ägna sig åt förmyndarskap. Däremot
            är det kolossalt viktigt att ett starkt samhälle i ordets bästa
            bemärkelse är starkt då människorna behöver insatser.
          </note>
          <note type="speaker">
            Anf. 135 KIA ANDREASSON (mp) replik:
          </note>
          <note>
            Fru talman! När det gäller domstolarna efterlyser
          </note>
          <note>
            Anders G Högmark hela tiden en långsiktig plan. Det är väldigt
            svårt om man jämför med polisen. Vi har fått mycket kritik mot
            just närpolisreformen. Man menar att den beslutades ovanifrån
            och att personalen fick inte komma till tals. Därför blev det
            också ett sämre resultat. Det har enkäter visat att poliserna
            tycker. Det kan jag hålla med om. Jag tycker att omorganisationer
            ska ske utifrån basen, människorna som jobbar i verksamheten.
            Det är oerhört väsentligt.
          </note>
          <note>
            Den andra punkten är att det är oerhört väsentligt att ta hänsyn
            till regionala skillnader.
          </note>
          <note>
            Just dessa två viktiga aspekter som jag nu här har nämnt har
            utgått från det arbete som görs inom Domstolsverket. Det vi huvudsakligen
            talar om här är tingsrätterna. Det är ett samrådsförfarande. Man
            prövar försöksverksamhet, ser var den utfaller bra och ser vad
            som geografiskt passar bäst. Det tycker jag är utmärkt. Därför
            kan man inte göra en mall, som jag har sagt här förut. Man kan
            inte säga: Så här ska vi göra, punkt slut. Det fattar vi beslut
            om i riksdagen, och sedan ska alla följa det. Det blir inte något
            bra resultat av det. Jag tror att det nu blir ett oerhört mycket
            bättre resultat.
          </note>
          <note>
            När det gäller brottet oljeutsläpp är jag lika angelägen som
            Anders G Högmark. Jag håller hela tiden på och kontrollerar hur
            långt arbetet har kommit. Det har skjutits upp ett flertal gånger.
            Det beror på att det är så oerhört svårt lagtekniskt att straffa
            dem som släpper ut olja eftersom vi tidigare under förra mandatperioden
            skrev på havsrättskonventionen. Där frånsade Sverige sig rätten
            att straffa i svenska domstolar. Miljöpartiet påpekade det, men
            vi fick inte något medhåll. Därför sitter vi nu i detta klister.
          </note>
          <note type="speaker">
            Anf. 136 ANDERS G HÖGMARK (m) replik:
          </note>
          <note>
            Fru talman! Jag är väl medveten om arbetet inom
          </note>
          <note>
            Domstolsverket och det reformarbete som pågår. Jag tror inte
            på något sätt att vi kan stöpa hela reformarbetet i en enda bestämd
            form. Däremot kan det finnas vissa allmänna principer - som jag
            redovisade i mitt inledningsanförande, och som jag inte tänker
            upprepa
          </note>
          <note>
            - som kunde vara väldigt bra att samlat få fastställda här i
            riksdagen.
          </note>
          <note>
            Det är kanske en central poäng. Med ett riksdagsbeslut om vissa
            principer, som sedan kunde vara till vägledning för den myndighet
            som ska jobba med detta, skapas en legitimitet i Domstolsväsendet.
            Sveriges riksdag, det högsta beslutande organet i landet, har
            fattat dessa beslut. Det ligger inte på någon myndighetsnivå,
            utan det är upphöjt. Det kan också framöver få karaktären av lag.
            Det är viktigt. Det skapar legitimitet.
          </note>
          <note>
            Kia Andreasson och jag är helt överens om oljeutsläppen. Jag
            hade heller inte någon annan tro om den vredens vanmakt man många
            gånger kan känna kring oljeutsläppen i stort och smått. Jag har
            respekt för att det kan vara lagtekniskt fyllt av problem. Men
            det finns all anledning att från denna kammare markera för de
            som har regeringsanvaret att man ska presentera någonting så fort
            som det över huvud taget är möjligt. Dessutom ska man sedan i
            olika forum inom
          </note>
          <note>
            Europeiska unionen verka för olika former av lagstiftning och
            överenskommelser för att minska det bedrövliga oskicket att släppa
            ut olja på detta sätt.
          </note>
          <note type="speaker">
            Anf. 137 ALICE ÅSTRÖM (v) replik:
          </note>
          <note>
            Fru talman! Jag vill börja med domstolsväsendet och något som
            jag har tagit upp vid ett flertal tillfällen då vi fört den här
            debatten.
          </note>
          <note>
            Det kommer nu krav på att det ska vara en fastlagd plan. Beslutet
            ska fattas här i riksdagen, och man måste vara noga med det. Här
            ska alla vara med, och det måste finnas en legitimitet.
          </note>
          <note>
            Faktum är att de politiska partierna måste ta på sig ansvaret
            för den utveckling som har varit. Jag säger det för Vänsterpartiets
            räkning, men även alla andra politiska partier måste ta på sig
            ansvaret.
          </note>
          <note>
            Det har varit utredning efter utredning om domstolsväsendet.
            Alla säger sig vara medvetna om det nödvändiga i en förändring.
            Men av olika politiska skäl - att man inte vill stöta sig med
            tingsrätterna i hemmatrakterna, osv. - har man aldrig kunnat ena
            sig i en utredning.
          </note>
          <note>
            Nu har regeringen, med ett benäget bistånd från oss vänsterpartister,
            till slut insett att man inte bara kan sitta och se hur domstolsväsendet
            förfaller, utan att det måste ske någonting, och man väljer att
            göra det utifrån ett underifrånperspektiv. Jag ser det som väldigt
            positivt.
          </note>
          <note>
            Jag tycker att alla politiska partier får ta på sig att vi aldrig
            har lyckats ta ansvaret att fatta beslut i utredningar för att
            få det samlat, så att man nu har fått hitta en annan lösning.
            Det gäller även Moderaterna.
          </note>
          <note>
            Anders G Högmark har en så väldigt hård ton i sin argumentation
            när han talar om vad man lyckats med.
          </note>
          <note>
            Jag vill återigen lyfta fram det särskilda yttrande som ni skrev
            förra året med 479 miljoner för hela rättsväsendet. Ni skrev om
            vad man skulle kunna uträtta inom den ramen.
          </note>
          <note>
            När jag får nästa möjlighet till replik ska jag läsa några rader
            om vad moderaterna sade om dessa 479
          </note>
          <note>
            miljoner. Nu säger man att det inte är någon satsning alls. Det
            räcker inte på långa vägar.
          </note>
          <note type="speaker">
            Anf. 138 ANDERS G HÖGMARK (m) replik:
          </note>
          <note>
            Fru talman! Vi kunde hålla på länge och diskutera plan eller
            inte plan och fördelar med att ha mer ad hoc-verksamhet från fall
            till fall. Jag tror ärligt talat att den diskussionen inte gagnar
            debatten så mycket.
          </note>
          <note>
            Vi har haft den debatten i ett par år. Det är uppenbart så att
            regeringen har valt att inte ha en plan. Regeringen brukar välja
            att inte ens vara närvarande med någon företrädare i kammaren.
            Det finns en frånvaro från regeringens sida. Kommunikationen med
            riksdagen sker i form av skrivelser.
          </note>
          <note>
            Det är uppenbarligen bara för oppositionen att acceptera detta.
            Vi kan fortsätta att kräva denna plan.
          </note>
          <note>
            Men med hittillsvarande intresse för att tillmötesgå och föra
            en dialog med oppositionen verkar utsikterna vara ganska blygsamma.
            Det kan jag hålla med om.
          </note>
          <note>
            Vi beklagar det inte minst av legitimitetsskäl.
          </note>
          <note>
            Det är mycket klart att man ute på fältet hade satt stort värde
            på om dessa beslut hade kunnat utformas som riktlinjer av Sveriges
            riksdag. Alla partier får ta sin beskärda del av ansvaret för
            var vi står i sakfrågan.
          </note>
          <note>
            När det sedan gäller miljonerna och vår bedömning förra året
            och vår bedömning i dag är det väl ungefär som någon sade tidigare.
            Behoven har anmält sig och blivit större och större. Dessutom
            har uppenbarligen den ekonomiska situationen budgetmässigt blivit
            allt bättre och bättre. Då kommer kritiken mot att regeringen
            inte lägger fram förslag om mer pengar att bli kraftigare och
            kraftigare.
          </note>
          <note type="speaker">
            Anf. 139 ALICE ÅSTRÖM (v) replik:
          </note>
          <note>
            Fru talman! Visst kan man göra omvärderingar.
          </note>
          <note>
            Men då kanske man skulle behöva fundera lite grann på vilka toner
            man använder och hur man uttrycker sig.
          </note>
          <note>
            Förra året sade Moderaterna att man under en treårsperiod skulle
            tillföra 1,7 miljarder. Nu tillför majoriteten 4 miljarder. Det
            man tillförde förra året var
          </note>
          <note>
            479 miljoner. Moderaterna säger: Vårt förslag innebär därför
            en kraftfull satsning på rättsväsendets myndigheter, samtidigt
            som det uppdämda behovet av personalförstärkningar hade kunnat
            tillgodoses.
          </note>
          <note>
            Med vårt förslag hade förändringsarbetet inom domstolsväsendet
            vidare kunnat fortgå utan att förenas med stora besparingskrav.
            Polisen hade fått möjlighet att anställa civil personal och kraftigt
            öka polisutbildningen. För kriminalvårdens del skulle förslaget
            ha möjliggjort en satsning på programverksamhet och drogfria anstalter.
            Dessutom hade man kunnat satsa ytterligare på farlighetsbedömningar
            i samband med permissioner.
          </note>
          <note>
            Exakt de orden har Moderaterna i sitt särskilda yttrande förra
            året - den kraftfulla satsningen på alla dessa områden. I dagsläget,
            när majoriteten satsar 1
          </note>
          <note>
            miljard på polisväsendet och 4 miljarder i stället för
          </note>
          <note>
            1,7 miljarder, som Moderaterna sade förra året, finner jag det
            ändå lite anmärkningsvärt att man inte någon gång kan hejda sig,
            och säga: Det här är en bra satsning. Den innebär förstärkningar.
          </note>
          <note>
            Vi kanske är lite oense om i vilken takt det ska ske och hur
            det ska vara, men när man använder den typ av brösttoner som moderaterna
            gör i debatten och fullständigt manglar ned majoritetens förslag
            som fullständigt orealistiskt så kanske man ska titta på vad man
            själv sade för inte ens tolv månader sedan.
          </note>
          <note type="speaker">
            Anf. 140 ANDERS G HÖGMARK (m) replik:
          </note>
          <note>
            Fru talman! Varje parti gör sina bedömningar vid olika tidpunkter.
          </note>
          <note>
            Jag har en fråga när vi ska bedöma budgetåret
          </note>
          <note>
            2001, som debatten handlar om. Finns det anledning för Alice
            Åström att gå till sina partivänner i Stockholm och säga: Vi tycker
            definitivt att ni får tillräckligt till polisen i Stockholm?
          </note>
          <note>
            Nu ser situationen inom polisväsendet totalt ut som den gör 2001.
            De bilder som rikspolischefen visade i utskottet visar också entydigt
            att om man ska undvika att gå mot det svarta hålet - det totala
            moraset - så krävs det enormt kraftigt ökade insatser 2002,
          </note>
          <note>
            2003 och 2004. Det är också vår bedömning.
          </note>
          <note>
            Ska vi dessutom komma upp till de nivåer med
          </note>
          <note>
            19 000 poliser som vi tycker är riktiga - men det kan hända att
            vänstern gör en annan bedömning - är det helt nödvändigt att nu
            ta det här krafttaget. Där kan man göra olika bedömningar, men
            vi har gjort den här bedömningen.
          </note>
          <note>
            Det kan hända att om vi hade haft en något bättre framförhållning
            och sett hur illa det var i vissa myndigheter så hade vi kanske
            lagt på ytterligare pengar förra året. Men nu gäller faktiskt
            debatten 2001, fru talman och Alice Åström.
          </note>
          <note>
            Eftersom man nu både från regeringspartiet och från de två partier
            som stöder regeringen säger att rättstryggheten och en väl fungerande
            polis är en sådan väsentlig del av välfärden - för vi lyckades
            ju samsas om att det var det - så är det förvånande att man inte
            prioriterar polisen och människornas möjligheter att få en tillgänglig
            polis på ett bättre sätt.
          </note>
          <note type="speaker">
            Anf. 141 ROLF ÅBJÖRNSSON (kd):
          </note>
          <note>
            Fru talman! Jag ska säga några ord om domstolsväsendet. Domstolarna
            är en av de viktigaste institutionerna i en utvecklad civil rättsstat.
            Domstolarna är inte som vilken myndighet som helst. Domstolarna
            är en av de grundpelare som makten ska vila på. Man talar om den
            lagstiftande, den verkställande och den dömande makten. Maktdelningsläran
            har kanske aldrig fullt ut vunnit insteg i svensk statskonst,
            men idén torde vara väl förankrad som eftersträvansvärd bland
            statsvetare och andra sakkunniga personer.
          </note>
          <note>
            Domstolarnas självständighet är av yttersta vikt för att säkerställa
            den enskildes rätt. Domstolarna är dessutom något mer än en balanserande
            maktfaktor.
          </note>
          <note>
            Domstolarna är kulturbärare. I domstolarna skipas rätt, och därigenom
            stadfästes de normer som ska vara gällande i samhället. Skriven
            lag kan aldrig vara heltäckande. Ett utrymme kommer alltid att
            finnas för domarens fria skön. Detta handlingsutrymme är eftersträvansvärt,
            då lagens bokstav ibland kan leda helt fel i det enskilda fallet.
            Detta fastslogs redan på 1500-
          </note>
          <note>
            talet i de domarregler som än i dag redovisas i lagboken. Sålunda
            sägs i den trettonde domarregeln följande: Den menige mans bästa
            är den yppersta lagen och därföre det som finnes den menige man
            till nytta vara, det bör hållas för lag, ändock att beskriven
            lag efter orden synes annorlunda lyda.
          </note>
          <note>
            För att domaren på ett bra sätt ska fullgöra sitt viktiga värv
            krävs goda resurser, bra fysisk och estetisk miljö samt gott om
            tid.
          </note>
          <note>
            Fru talman! För oss kristdemokrater är ett lokalt förankrat rättsliv
            av största värde. Rätten ska upplevas som närvarande såväl andligen
            som fysiskt i det dagliga livet. Så har också varit fallet i det
            svenska samhället under överskådlig tid.
          </note>
          <note>
            Regeringen är nu i färd med att med Domstolsverket som redskap
            avveckla ett stort antal tingsrätter. Tekniken är att föreskriva
            att tingsrätten ska ha kansli på flera ställen inom domsagan.
            T.ex. ska
          </note>
          <note>
            Klippans, Helsingborgs och Ängelholms tingsrätter slås samman
            till en myndighet med kansli i Helsingborg och Ängelholm. Färdriktningen
            utvisas genom att tingsrätterna i Blekinge enligt uppgift ska
            heta
          </note>
          <note>
            Blekinge tingsrätt, och tingsrätterna i Västmanland
          </note>
          <note>
            Västmanlands tingsrätt. Det gamla målet med en tingsrätt i varje
            län lyser igenom. Vad som nu i realiteten sker är att tingsrätter
            slås ihop med olika tingsställen ute i domsagan. Den lokala domstolens
            identitet försvinner. En domstols integritet och lokala förankring
            löses upp, och dess möjlighet att vara en balanserande maktfaktor
            och kulturbärare eroderas.
          </note>
          <note>
            Det är i den dagliga kontakten mellan lagmännen och övriga domare,
            nämndemän, personal och den lokala befolkningen som domstolens
            karaktär och styrka utvecklas.
          </note>
          <note>
            Fru talman! Det huvudsakliga syftet bakom regeringens ambitioner
            att lägga ned ett antal tingsrätter synes vara att man därigenom
            skulle kunna erhålla en bättre kvalitet i den dömande verksamheten
            genom att ett större antal domare är verksamma vid samma domstol.
            Denna förändring måste bli enbart marginell om inte ett mycket
            stort antal tingsrätter läggs ned. I
          </note>
          <note>
            den nuvarande verksamheten finns ingenting som talar för att
            de mindre tingsrätterna har sämre kvalitet i sin dömande verksamhet,
            även om det naturligtvis från tid till annan kan vara problem
            med ett alltför litet antal domare vid en tingsrätt.
          </note>
          <note>
            De verkliga kvalitetsproblemen löses inte genom nedläggning av
            tingsrätter, utan det krävs att man inrättar ett mindre antal
            särskilda handelsrätter inom hovrättsområdena genom en regionalisering
            av
          </note>
          <note>
            Marknadsdomstolen. Dessa handelsrätter skulle handlägga mycket
            kvalificerade affärsjuridiska tvister, konkursmål och stora ekobrottmål.
          </note>
          <note>
            I övrigt skulle domstolarna klara sig väl ur kvalitetssynpunkt
            om smärre justeringar ägde rum med avseende på t.ex. måltillströmning
            från förvaltningsdomstolar, justerade domsagor och bibehållande
            av inskrivningsmyndighet samt inregistrering av bouppteckningar.
            Vi ska notera att inskrivningsverksamheten och inregistreringen
            av bouppteckningar är en verksamhet som fungerat utomordentligt
            väl. Dessa utgör ett värdefullt tillskott vid domstolen i utbildnings-
            och verksamhetshänseende, men också när det gäller den rättssökande
            allmänhetens tilltro till handläggningen av dessa ärenden.
          </note>
          <note>
            På sikt bör de allmänna domstolarna och förvaltningsdomstolarna
            slås samman till en domstolsorganisation. Regeringsrätten bör
            vid en sådan sammanslagning ombildas till en författningsdomstol.
          </note>
          <note>
            Fru talman! Situationen hos förvaltningsdomstolarna är i dag
            oacceptabel. Enkla ärenden tar år att få avgjorda. I skatteprocesser
            är det inte ovanligt att man får vänta tio år innan saken blir
            slutgiltigt avgjord. Detta är inte en rättsstat, utan ett uttryck
            för att statsintresset i snäv fiskal mening helt får dominera
            över den enskilde oberoende av vad som är rätt eller ej. Om vi
            på allvar ska hävda den enskildes rätt till integritet så måste
            statsmakten satsa på en väl fungerande domstolsorganisation som
            avgör ärenden på ett kvalificerat sätt inom rimlig tid i enlighet
            med Europakonventionens krav.
          </note>
          <note>
            Ett bra rättsväsende kräver ekonomiska resurser.
          </note>
          <note>
            Därför avsätter vi kristdemokrater 350 miljoner kronor utöver
            regeringens proposition.
          </note>
          <note>
            Sedan hade jag tänkt att lägga fram en del allmänna synpunkter,
            men med hänsyn till den sena timmen tänker jag, till skillnad
            från Anders G Högmark, inte säga så mycket mer än att vi har synpunkter
            på Domstolsverket. Vi har kanske inte processat den frågan ordentligt
            i partiet, men personligen vill jag deklarera att jag tycker att
            det ligger väldigt mycket i Moderaternas uppfattning att det finns
            vägledning att finna i den danska modellen.
          </note>
          <note>
            Det är kolossalt viktigt att domstolarnas självständighet befästs
            i förhållande till statsmakten, även när det gäller administrativa
            frågor och anslag. Vi har fått uppenbara belägg för detta när
            vi har haft en offentlig debatt mellan Högsta domstolen och landets
            justitieminister. Den har dessutom förts i ett tonläge som är
            häpnadsväckande. Även Skånska hovrätten och ett antal tingsrätter
            har varit oerhört irriterade.
          </note>
          <note>
            Det är inte alla som vågar uttrycka vad de tycker i den här frågan.
            Men det är klart att om Domstolsverket härjar ute i terränglådan
            med anslagsmöjligheter och alla möjliga sätt att påverka domstolarna,
            kan man vara alldeles förvissad om att den här processen inte
            har skett underifrån, som Alice Åström är inne på. Den har i allra
            högsta grad dikterats uppifrån, och det har skett på ett väldigt
            olyckligt sätt. Jag har nästan inte mött en enda person som har
            varit nöjd med detta ute i tingsrätterna, och jag har snart åkt
            runt till varenda tingsrätt i det här landet.
          </note>
          <note>
            Anf. 142 MARGARETA ANDERS-
          </note>
          <note>
            SON (c):
          </note>
          <note>
            Fru talman! Land ska med lag byggas. Det är ett gammalt talesätt
            som gäller än i dag. De gamla domarringarna som finns i naturen
            visar att man mycket tidigt i det här landet har märkt ut var
            rätt ska skipas och tvister slitas. Man höll de gamla reglerna
            vid liv. Lagmannen med sina djupa kunskaper och sin livsvisdom
            var högt aktad i bygden. Tingsfriden var en av de fyra fridslagar
            som Birger jarl stiftade. De behöver hållas i hävd även i dag.
            Övergrepp i rättssak är ett allvarligt brott. Hot eller våld mot
            domare, åklagare eller vittnen är angrepp på hela rättssystemet.
          </note>
          <note>
            Tingsrätterna är våra dagars arvtagare till domarringarna. De
            finns i alla delar av landet och vittnar om att lag och rätt ska
            reglera samhället. De är viktiga inte bara i sin funktion att
            döma i brottmål utan även som symboler för den svenska rättsstaten.
          </note>
          <note>
            Fru talman! Att behålla en tingsrättsorganisation som är spridd
            i hela landet är viktigt för medborgarna.
          </note>
          <note>
            Närheten och kunskapen om tingsrättens funktion betyder mycket
            för det allmänna rättsmedvetandet.
          </note>
          <note>
            Om man har nära till tingsrätten och känner domare och nämndemän
            blir rättegången en viktig sak, och man har svårt att utebli vid
            en tingsrättsförhandling.
          </note>
          <note>
            Det finns ingen skyddande anonymitet att gömma sig i.
          </note>
          <note>
            Det går åt mindre tid för vittnen och åtalade om man inte har
            alltför långt till tingsrätten i ett mål.
          </note>
          <note>
            Kostnaden för vittnen blir t.ex. lägre om avstånden inte är för
            stora. Andelen inställda mål blir också lägre om människor inte
            är anonyma och okända för varandra.
          </note>
          <note>
            Det behövs en bra struktur på fördelningen av domstolarna över
            landet. Besluten behöver fattas med en helhetssyn som grund. Nu
            godkänner regeringen nedläggningar bit för bit, och det kan bli
            ödeläggande för hela rättsapparaten. Att se över hur det hela
            ska fungera och vilka möjligheter som finns till samarbete i olika
            former borde vara grundläggande i en sådan viktig fråga som hur
            domstolsväsendet ska se ut i landet. Osäkerheten om framtiden
            leder också till att det blir svårt att rekrytera domare, tingsnotarier
            och annan personal.
          </note>
          <note>
            Vi i Centerpartiet hävdar därför att fördelningen av tingsrätterna
            över landet bör föras upp på riksdagens bord för beslut. En väl
            fungerande tingsrättsorganisation som i stora delar ser ut som
            i dag men med andra arbetsformer för samarbete och med ett utbyggt
          </note>
          <note>
            IT-stöd är nödvändigt för att det svenska rättssamhället ska
            fungera väl.
          </note>
          <note>
            Nämndemannaorganisationen behöver också uppmärksammas. Man har
            rätt att dömas av sina likar, men så är det inte i dag. Bl.a.
            behöver ersättningsreglerna ses över och anpassas till hur samhället
            ser ut i dag.
          </note>
          <note>
            Arbetsmiljöfrågorna är en annan del av domstolsväsendet som kräver
            att man analyserar situationen. I
          </note>
          <note>
            dag finns det domstolar med höga ärendebalanser.
          </note>
          <note>
            Det är ett hot både mot rättssäkerheten och mot de anställdas
            hälsa. Att ta med sig ärenden hem för att läsa in under helgen
            ger inte en utvilad och alert domare som har tid och möjlighet
            att reflektera över hur hon eller han ska döma i ett mål, hur
            domen ska skrivas och vilka påföljder som är lämpliga. Man går
            på rutin och mår dåligt av att man inte hinner göra ett gott arbete.
            Risken finns att det blir ännu svårare att rekrytera domare och
            handläggare om man inte ser över de här frågorna och får ned balanserna.
          </note>
          <note>
            De höga balanstalen i länsrätter och kammarrätter är inte bra
            för rättssäkerheten. Människor kan få vänta i åratal utan att
            veta hur det går i framför allt skattemål. Det kan få ödesdigra
            konsekvenser för en näringsidkare eller företagare. Åtgärder för
            att komma till rätta med detta är därför nödvändiga.
          </note>
          <note>
            Fru talman! Om domstolsväsendet ska fungera bra måste arbetsmiljöfrågorna
            och ledningen av verksamheten beaktas på ett helt annat sätt än
            i dag. Människor accepterar inte en arbetsmiljö som inte ger utvecklingsmöjligheter
            och inflytande över det egna arbetet. De här frågorna måste lyftas
            upp för att framtiden ska bli bättre i domstolsorganisationen.
          </note>
          <note>
            Anf. 143 ANN-MARIE FAGER-
          </note>
          <note type="speaker">
            STRÖM (s):
          </note>
          <note>
            Fru talman! Det är alltid lika spännande att debattera domstolsorganisationen
            och inte minst att lyssna till de skiljaktigheter som framkommer
            mellan de olika partierna. Min uppfattning är dock att vi alla
            är överens om att medborgarna i hela landet ska ha tillgång till
            en dömande verksamhet med hög kvalitet, hög effektivitet och hög
            tillgänglighet.
          </note>
          <note>
            Det är också viktigt att domstolarna är attraktiva arbetsplatser
            med goda arbetsvillkor så att personalen känner att de trivs och
            vill stanna kvar i sitt arbete.
          </note>
          <note>
            Domstolarna måste ha de resurser som behövs för en väl fungerande
            verksamhet. Personalen måste ges möjligheter till vidareutbildning
            och kompetensutveckling. Det måste skapas förutsättningar för
            att kunna avancera inom domstolsväsendet.
          </note>
          <note>
            Som vi har hört i debatten här i dag tillförs rättsväsendet 1
            miljard kronor för år 2001. 120 miljoner kronor av dessa går till
            domstolsväsendet. Jag är inte bara glad för att den ekonomiska
            utvecklingen har gått, och fortfarande går, åt rätt håll. Som
            socialdemokrat är jag också stolt över att vi nu äntligen, efter
            fler års gnetande och sparande, har lyckats vända det underskott
            som vi tog över efter en borgerlig regering
          </note>
          <note>
            1994 till ett överskott. Det har onekligen varit många tuffa
            år inte bara inom denna verksamhet utan också på andra områden.
            Men som sagt, i dag kan vi känna en framtidstro också på rättsväsendets
            område.
          </note>
          <note>
            Fru talman! Nu är det inte så att pengar är det enda som avgör
            om rättsväsendet och domstolsorganisationen ska fungera. Resurser
            är inte problemet på sikt. Det är än viktigare att vi skapar en
            organisation som blir attraktiv. Som jag anförde tidigare ska
            det vara en organisation där de anställda trivs. Vi måste förändra
            attityder, motarbeta klassklyftor och se till att samtliga blir
            delaktiga. Vi måste skapa en organisation där det ges möjligheter
            att utvecklas och skapas förutsättningar för en god löneutveckling.
          </note>
          <note>
            En arbetsplats där de anställda trivs och känner sig uppskattade
            blir också en arbetsplats där man utför ett mycket gott arbete.
            Detta kommer således samhället till godo. Det är av avgörande
            betydelse för arbetet med att modernisera domstolsväsendet att
            den stora kompetens och erfarenhet som finns i dag i domstolarna
            tas till vara och utvecklas. I detta arbete måste även domstolssekreterarna
            finnas med och ges alltmer kvalificerade arbetsuppgifter.
          </note>
          <note>
            Fru talman! Med andra ord finns det mycket kvar att göra. Under
            senare år har regeringen, efter det att riksdagen har ställt sig
            bakom regeringens förslag, beslutat om förändringar i domstolsorganisationen.
          </note>
          <note>
            I den budgetproposition som vi behandlar här i dag har regeringen
            anmält att den avser att ge Domstolsverket i uppdrag att lägga
            samman ytterligare tingsrätter. Närmast följer Helsingborgs, Klippans
            och Ängelholms tingsrätter som ska läggas samman till en tingsrätt
            med kansliorter i Helsingborg och
          </note>
          <note>
            Ängelholm. Vidare ska Falu, Hedemora och Ludvika tingsrätter
            läggas samman med kansliort i Falun.
          </note>
          <note>
            Mora och Leksands tingsrätter läggs samman med kansliort i Mora.
            Tingsrätterna i Skövde och Falköping läggs samman med kansliort
            i Skövde. Slutligen ska tingsrätterna i Simrishamn och Ystad läggas
            samman med kansliort i Ystad.
          </note>
          <note>
            Regeringen och vi socialdemokrater här i riksdagen har fått mycket
            kritik för den förändring som har varit och är på gång i organisationen,
            också här i dag.
          </note>
          <note>
            Det är kritik för att riksdagen inte har mer inflytande och för
            att regeringen fattar beslut om nedläggningar av tingsrätter utan
            en övergripande diskussion med övriga partier.
          </note>
          <note>
            Jag anser att det är en oberättigad kritik. Regeringen har försökt
            få till stånd en så stor enighet som möjligt, inte minst genom
            den domstolsutredning där jag själv deltog för några år sedan,
            1995 års domstolsutredning. Det var dessvärre inga konkreta förslag
            som kom fram från de partier som klagar i dag. I
          </note>
          <note>
            stället sade man nej till allt vad en översyn av den yttre organisationen
            hette. Här fanns det möjlighet att forma ett förslag till en framtida
            organisation med en bred uppslutning, men vad gjorde man? Jo,
            man kritiserade det besparingskrav som fanns med i direktiven
            men utan att ta ansvar och lägga några egna förslag.
          </note>
          <note>
            Kritik till besparingskravet kan jag i och för sig ha en viss
            förståelse för, men man borde enligt min mening ha tagit på sig
            ansvaret genom att påverka mer än vad man gjorde.
          </note>
          <note>
            Såvitt jag förstår i dag är flera av oss överens om att en reformering
            måste komma till stånd om vi ska åstadkomma ett modernt domstolsväsende
            som uppfyller angivna krav.
          </note>
          <note>
            För inte så länge sedan överlämnade regeringen en handlingsplan
            till riksdagen där regeringen lyfte fram vikten av de förändringar
            som måste ske för att domstolsorganisationen ska kunna utvecklas
            och förbättras ytterligare. Denna handlingsplan debatterades och
            beslutades här i kammaren. Det var en majoritet som sade ja till
            de förslag som regeringen presenterade.
          </note>
          <note>
            Likaså är det med den budget som vi beslutar om här i kammaren
            i dag. De aktuella organisationsförändringar som regeringen aviserar
            har vi full rätt att ställa oss bakom eller förkasta. Trots att
            det enligt lag är regeringen som ytterst beslutar har jag svårt
            att tänka mig den regering som skulle ta ett beslut som inte en
            majoritet stöder i denna kammare.
          </note>
          <note>
            Fru talman! Det föreligger flera motioner på detta område. Vad
            som särskilt gör mig förvånad är Centerpartiets gemensamma reservation
            med Kristdemokraterna, där man i princip vill att antalet tingsrätter
            bör behållas och att den pågående organisationen ska avbrytas.
            Såvitt jag förstår har Kristdemokraterna yrkat medel till detta,
            men vad Centerpartiet har för pengar förstår jag inte.
          </note>
          <note>
            Inte heller kan jag få ihop detta yrkande med den motion som
            Lennart Daléus m.fl. har väckt. Enligt motionen är Centerpartiet
            berett att ta ansvar för att reformera och modernisera domstolsväsendet,
            men kravet är att det måste ske under riksdagens överinseende.
          </note>
          <note>
            Därför vill jag fråga företrädaren för Centerpartiet: Har jag
            uppfattat motionen fel? Eller vad är Centerns mening? Är man beredd
            på vissa förändringar, eller ska det inte göras någon som helst
            översyn eller förändring av tingsrätterna? Vidare vill jag veta
            hur
          </note>
          <note>
            Centern tänker finansiera en eventuellt oförändrad organisation.
          </note>
          <note>
            Till sist, fru talman, vill jag kommentera reservationen från
            Moderaterna och Folkpartiet vad beträffar utnämningen av domare.
            Jag kan tydligen överraska
          </note>
          <note>
            Anders G Högmark med att just i dag lämnade kommittén för utnämning
            av de högsta domartjänsterna sitt betänkande till regeringen.
            Själv har jag företrätt
          </note>
          <note>
            Socialdemokraterna i utredningen. Det har varit ett mycket roligt
            och främst intressant uppdrag. Vi har dykt djupt in i de frågor
            som direktiven gett. I stort har vi varit överens, men det finns
            några delar där vi är oense, bl.a. vad gäller utnämningsförfarandet.
          </note>
          <note>
            I det stora hela har det varit väsentligt för kommittén att finna
            en ordning för utnämning av högre domare som ger ett gott uttryck
            för domstolarnas och domarnas oavhängiga ställning och som är
            väl förenlig med den standard som utvecklats i samarbetet mellan
            de länder som ingår i Europarådskretsen.
          </note>
          <note>
            Vidare ska förfarandet säkra kvaliteten, bredda rekryteringsunderlaget
            och inge förtroende hos allmänheten.
          </note>
          <note>
            Kommittén föreslår ett mer öppet förfarande än i dag. Det centrala
            inslaget i kommitténs förslag är en särskild förslagsnämnd, med
            domare, advokat och medborgarrepresentation. Ordningen med en
            särskild förslagsnämnd innebär att i stora stycken kommer samma
            principer för förfarandet att gälla hos den nämnden som hos tjänsteförslagsnämnden.
            Relationen till regeringen för den särskilda förslagsnämnden kommer
            att likna relationen för tjänsteförslagsnämnden. Skillnaden i
            förhållande till tjänsteförslagsnämnden gäller främst nämndens
            sammansättning. Med denna ordning blir förfarandet med utnämning
            av högre domare i Sverige jämfört med många andra länder, såsom
            de i Europarådskretsen, synnerligen öppet.
          </note>
          <note>
            Till skillnad från majoriteten i kommittén skiljer sig ordföranden
            Johan Hirschfeldt och vi två företrädare för Socialdemokraterna
            oss från övriga i kravet om intresseanmälan vad gäller utnämning
            av ledamöter i de båda högsta domstolarna, justitieråd och regeringsråd.
            Vi anser att om det inte finns en viss möjlighet till ett undantag
            under en viss övergångstid skulle det kunna medföra en risk för
            att kompetenta kandidater avhåller sig från att träda fram som
            intresserade av att bli utnämnda för att inte löpa risken att
            stå tillbaka i konkurrensen. Det kan exempelvis gälla sådana jurister
            som befinner sig utanför domarbanan.
          </note>
          <note>
            Därmed skulle denna lösning medverka till att dessa domarämbeten
            riskerar att inte bli tillsatta med de skickligaste juristerna,
            och inte minst till att möjligheten att i ökad grad locka personer
            från andra juristyrken än domarna inte skulle förverkligas.
          </note>
          <note>
            Kommitténs förslag innebär att ett visst medborgerligt inflytande
            i beredningsförfarandet förs in. För att skapa en särskild tyngd
            för denna nya form av representation har kommittén föreslagit
            ett nytt förfarande, som innebär att det är riksdagen som väljer
            dessa nämndledamöter.
          </note>
          <note>
            En särskild fråga är om regeringen ska vara bunden till att utnämna
            någon av de personer som nämnden föreslår. Vi anser inte att regeringen
            ska vara bunden till nämndens förslag. Regeringen utövar ju utnämningsmakten
            under konstitutionellt ansvar.
          </note>
          <note>
            Därmed ligger det med all sannolikhet i regeringens intresse
            att den vid granskning kan motivera avsteg från nämndens förslag.
            Om regeringen vill utnämna en person som förslagsnämnden inte
            har förordat föreslår en majoritet i kommittén att justitieutskottet
            ska ges möjlighet till en offentlig utfrågning. Detta skulle innebära
            att man öppnar för en principiellt sett ny funktion för riksdagen
            och vårt konstitutionella system. Med det som är sagt tidigare
            reserverar vi oss också mot detta förslag i kommittén.
          </note>
          <note>
            Med detta, fru talman, vill jag yrka bifall till utskottets hemställan
            och avslag på samtliga reservationer.
          </note>
          <note type="speaker">
            Anf. 144 ANDERS G HÖGMARK (m) replik:
          </note>
          <note>
            Fru talman! Ann-Marie Fagerström säger att 1995
          </note>
          <note>
            års domstolskommitté var oförmögen att få fram någonting. Det
            är helt riktigt; det gick i stå. Även om det kanske är meningslöst
            att fem år senare kritisera det, är det ingen tvekan om att det
            som jag personligen, Moderata samlingspartiet och många andra
            tror var den väsentligaste orsaken var den blockering som åstadkoms
            med besparingsdirektivet om 200 miljoner kronor. Jag förstod att
            Ann-Marie Fagerström antydde något liknande. Vi är nog ganska
            överens om den bedömningen. Det var beklagligt, som har sagts
            tidigare, men nu kan vi konstatera att tiden har löpt vidare.
          </note>
          <note>
            Jag kan också säga att i den kommittén fanns en mängd konstruktiva
            förslag, inte minst från den moderate ledamoten, hur man skulle
            kunna använda ny teknik etc. Det blockerades tyvärr av besparingsdirektivet.
            Men nu blåser det nya vindar, och vi har en ny justitieminister.
            Jag ser fram mot, måhända, en ny öppenhet i det avseendet.
          </note>
          <note>
            Jag vill bara kort säga en sak när det gäller utnämningen av
            domare. Eftersom Ann-Marie Fagerström nu sitter inne med i stort
            sett hela kunskapen och kan läsa vad som står i betänkandet i
            form av särmeningar etc. är det svårt för mig att kommentera detta.
            Det verkar andas en större öppenhet, och det hälsar vi välkommet.
            Sedan tycker vi genomgående att man bör ha en modell där man frikopplar
            regeringens roll så mycket som möjligt från utnämningsförfarandet.
            Rent formellt i slutet måste regeringen utnämna, men beredningsförfarandet
            bör frikopplas.
          </note>
          <note>
            Det lät på Ann-Marie Fagerström som om man hade gått en bit på
            den vägen.
          </note>
          <note>
            Vi får självfallet återkomma när regeringen lägger förslag. Det
            är viktigt att ha ett förfarande som är öppet och att man förmår
            rekrytera de yppersta domarna till dessa ämbeten.
          </note>
          <note>
            Anf. 145 ANN-MARIE FAGERSTRÖM (s)
          </note>
          <note>
            replik:
          </note>
          <note>
            Fru talman! Det är helt riktigt att detta betänkande är ett förslag,
            som vi ska ta ställning till så småningom. Det är så, som Anders
            G Högmark framför och har en önskan om, att det är ett mycket
            mer öppet förfarande nu. Det är regeringen som ytterst kommer
            att vara den som beslutar, enligt vårt förslag. Men som jag sade
            i min inledning kommer det att tillsättas en tjänstenämnd - om
            nu detta blir verklighet - som kommer att föreslå.
          </note>
          <note>
            Det är den reservation som vi tillsammans med ordföranden i utredningen
            har. Vi tycker att man inledningsvis ska frångå intresseförfarandet
            vad gäller utnämningen till Högsta domstolen och Regeringsrätten.
            Som jag sade tycker majoriteten tvärtom.
          </note>
          <note>
            1995 års domstolskommitté har vi talat om vid flera tillfällen
            här. Själv har jag också lyft fram frågan. Jag vill hålla med
            Anders G Högmark; det är konstigt, men så är det. Konstruktiva
            förslag kom fram från alla i denna utredning - många goda sådana.
            Vi fick ett betänkande till slut som det är väldigt bra att se
            framtiden an utifrån.
          </note>
          <note>
            Som jag sade i mitt anförande tycker jag efter den kritik vi
            ofta möter - det har vi gjort här i kammaren i dag också - att
            det är väldigt viktigt att påtala just att vi socialdemokrater
            anser att man hade möjlighet.
          </note>
          <note>
            Man ges möjlighet. Regeringen har öppnat famnen, om jag får uttrycka
            det så, för att välkomna förslag även från övriga för att vi ska
            få det rättsväsende eller den domstolsorganisation som vi vill
            ha och som kan möta framtiden. Det är där jag vill kritisera.
          </note>
          <note type="speaker">
            Anf. 146 ANDERS G HÖGMARK (m) replik:
          </note>
          <note>
            Fru talman! Om denna öppenhet nu finns från regeringens sida
            skulle vi förhoppningsvis kunna avsluta dessa års långa debatt
            kring den samlade planen.
          </note>
          <note>
            Regeringen skulle ta fasta på detta och lägga fram planen just
            av det skälet - det kunde vara intressant att höra vad Ann-Marie
            Fagerström säger - att ett riksdagsbeslut i botten gör att det
            skapas en högre grad av legitimitet i reformarbetet, vilket skulle
            välkomnas av domstolsväsendet och vara till gagn för dem som ska
            jobba med reformarbetet.
          </note>
          <note>
            Det skulle vara intressant att höra om det finns någon förståelse
            för synpunkterna på behovet av legitimitet i reformarbetet.
          </note>
          <note>
            Anf. 147 ANN-MARIE FAGERSTRÖM (s)
          </note>
          <note>
            replik:
          </note>
          <note>
            Fru talman! Jag ser ingen skillnad mellan detta och det förfarande
            som finns i dag. Det finns ett riksdagsbeslut om att regeringen
            ytterst beslutar, och vi i kammaren har all rätt och möjlighet
            att tala om vad vi tycker. Som jag sade i mitt anförande har jag
            svårt att tänka mig att regeringen skulle göra annorlunda än vad
            majoriteten i kammaren skulle vilja att man gjorde när det gäller
            de förslag som ligger framme. Jag ser ingen skillnad vad gäller
            det.
          </note>
          <note type="speaker">
            Anf. 148 JEPPE JOHNSSON (m):
          </note>
          <note>
            Fru talman! Helsingborg: 0. Karlskrona: 0. Kristianstad: 0. Malmö:
            2. Trelleborg: 0. Växjö: 1. Kalmar:
          </note>
          <note>
            0.
          </note>
          <note>
            Fru talman! Detta kan låta som väderleksrapporten för södra Sverige
            en normal vinter, men så är det inte. Det är nämligen listan över
            lediga platser på
          </note>
          <note>
            Malmöregionens häkten söndagen den 12 november innevarande år.
          </note>
          <note>
            Fru talman! Fredagen den 1 december var det kris på häktet i
            Karlskrona. Personalen är visserligen ganska van vid detta, men
            trots det, och kanske just därför, sliter denna arbetssituation
            hårt på personalen.
          </note>
          <note>
            Häktet är oftast helt fullt, och det är svårt att hitta platser
            till dem som kan komma att häktas under dagen.
          </note>
          <note>
            Efter påpekanden från tortyrkommittén har häktet byggts om. Matsal
            och skolsal har rättats till så att man ska kunna uppfylla kraven
            på gemensamhet, men man har ingen personal så att man kan utnyttja
            de ombyggda lokalerna. Då några i personalen är på häktesförhandlingar
            blir situationen ibland ohållbar.
          </note>
          <note>
            Chefen på häktet, Tommy Nilsson, är med rätta allvarligt bekymrad.
          </note>
          <note>
            Det är allt svårare att få personal. Fyra av dem som tidigare
            har kunnat gå in och vikariera står inte längre till förfogande.
            De har fått andra, mer attraktiva jobb. Det är lätt att inse att
            det är svårt att rekrytera personal till häktet då ingångslönen
            är 12 800 och då nyanställda alltmer sällan kan räkna med att
            få den grundutbildning som de utlovas.
          </note>
          <note>
            Tommy Nilsson har tidigare arbetat på motivationsavdelningen
            på Karlskronaanstalten. Där fick tio interner med drogproblem
            behandling. Men för några år sedan fick motivationsavdelningen
            stänga på grund av besparingar.
          </note>
          <note>
            Samma dag var situationen om möjligt ännu mer ansträngd på häktet
            i Trelleborg. Där var det helt fullt. För att klara situationen
            var man tvungen att använda besöksrummen för att få plats med
            de häktade. Detta var ingen ny situation. Samma sak gällde måndagen
            den 13 november. För dem som arbetar i häktet är dessa båda dagar
            inte alls unika. Kriminalvårdsstyrelsens verksamhetsberättelse
            och statistik för oktober visar att häktet var överfullt 14 av
            månadens dygn.
          </note>
          <note>
            För att få verksamheten att gå ihop tvingas Annika Nilsson, som
            dessa dagar var ansvarig, ringa runt till andra häkten. Hon ringer
            inte bara till dem i närheten - i Malmöregionen - utan det förekommer
            faktiskt, fru talman, transporter ända till Uppsala,
          </note>
          <note>
            Uddevalla, Borås och även till Visby. Tala om kostnader! Den
            ansträngda situationen orsakar dessutom extrakostnader för andra
            verksamheter, då polis och advokater ibland får förflytta sig
            ganska långa sträckor när de ska förhöra häktade.
          </note>
          <note>
            I våras JO-anmälde personalen sig själv. Ännu har
          </note>
          <note>
            JO:s uttalande inte kommit.
          </note>
          <note>
            Det är inte bara i Trelleborg och Karlskrona som situationen
            är svår inom kriminalvården. Liknande förhållanden råder på många
            anstalter och häkten. I
          </note>
          <note>
            statistiken finns exempel på ännu värre överbeläggning. Stockholm
            Norr hade t.ex. 28 dygn med överbeläggning under oktober månad.
          </note>
          <note>
            Under en dag i höstas besökte jag Kronobergshäktet. Också här
            har man problem med hög beläggning och svårigheter att rekrytera
            personal. På en av avdelningarna hade faktiskt den som hade längst
            anställning varit anställd i 13 månader. Ingen på denna avdelning
            hade en fullständig grundutbildning.
          </note>
          <note>
            Fru talman! Jag vill ta två citat: "Åtgärder som bidrar till
            att den dömde inte återfaller i brott skall ha fortsatt hög prioritet."
            Jag vill citera vidare: "Arbetet med att bekämpa narkotikamissbruket
            skall bedrivas med ökad intensitet." Citaten är hämtade från regeringens
            budgetproposition för år 2000 och avsnittet om kriminalvård. Rubriken
            är Prioriteringar.
          </note>
          <note>
            Dessa och andra målsättningar är bra, men mål och medel stämmer
            inte överens. De fina ambitionerna riskerar att bli bara ambitioner,
            samtidigt som alltfler ur personalen mår dåligt och riskerar att
            bränna ut sig.
          </note>
          <note>
            Brotts- och missbruksrelaterade program har i stor utsträckning
            ersatts av enklare och billigare programverksamhet. För att klara
            av ålagda besparingar har man också stängt många motivationsavdelningar.
          </note>
          <note>
            De brotts- och missbruksrelaterade programmen har enligt uppgifter
            från kriminalvården mer än halverats sedan år 1996. Övriga enklare
            och billigare program har under denna period ökat med 20 %. Den
            totala programverksamheten har minskat, men allvarligast är naturligtvis
            att dessa program med hög kvalitet har bytts ut mot enklare och
            billigare.
          </note>
          <note>
            Våld och hot blir allt vanligare. Det gäller både hot och våld
            mellan intagna och mot personalen.
          </note>
          <note>
            Situationen är allvarlig, och detta bekräftas av undersökningar
            som gjorts av både SEKO och ST Kriminalvård, dvs. de fackliga
            organisationerna.
          </note>
          <note>
            Hot och våld mot personalen förekommer inte bara inne på anstalter
            och häkten utan också utanför.
          </note>
          <note>
            För en kort tid sedan blev en vårdare på anstalten
          </note>
          <note>
            Beateberg beskjuten utanför anstalten. Tidigare har personer
            som arbetat på Asptuna och Åby blivit beskjutna. Personal som
            arbetar på Kumla har i sitt hem blivit nedslagen. Senast kända
            allvarliga händelse är gisslantagningen på Österåker.
          </note>
          <note>
            Fru talman! På en fråga i riksdagen till nye justitieministern
            om vad han avser att göra för att komma till rätta med hot och
            våld inom kriminalvården svarade han följande: "Kriminalvården
            kommer nästa år att tilldelas ett ekonomiskt tillskott. Jag anser
            att kriminalvården härigenom bör ha bättre resurser att utveckla
            verksamheten och förse sin personal med de verktyg och den kunskap
            som de behöver för att kunna utföra sitt arbete på ett målinriktat
            och tryggt sätt."
          </note>
          <note>
            Många socialdemokrater har i höst varit ute och talat om de stora
            satsningarna på rättsväsendet. Och det har även Ingvar Johnsson
            gjort här i denna kammare. Efter att ha synat verkligheten bakom
            orden vill jag påstå att satsningarna faktiskt påminner om vanten
            som bidde en tumme. Jag tror t.o.m. att man kan skönja ett litet
            hål i tummen.
          </note>
          <note>
            Kriminalvården får 271 miljoner varav 105 är ett engångsbelopp.
            Engångsbeloppet måste man använda till att betala av skulden,
            som innevarande år, enligt prognosen, kommer att uppgå till 190
            miljoner. Ramhöjningen blir alltså 166 miljoner, men från denna
            måste vi dra utebliven kompensation när det gäller priser och
            löner, ungefär 40 miljoner i kriminalvårdens fall. Kvar blir alltså
            125 miljoner, och detta ska vara den gigantiska satsningen. Det
            ska då räcka till ungefär 70 nya platser. Det ska också räcka
            till att finansiera de platser som vi har öppnat i år på helårsbasis.
            Samtidigt är behovet av grund- och vidareutbildning skriande.
            Jag befarar faktiskt att man ute på de enskilda fängelserna, häktena
            och frivårdsområdena inte kommer att märka så mycket av de här
            gigantiska satsningarna, vilket jag beklagar.
          </note>
          <note>
            Jag kräver naturligtvis inte att den nye justitieministern ska
            kunna sätta sig in i alla problem, men företrädare för majoriteten
            här i kammaren bör vara väl insatta i hur situationen ser ut inom
            kriminalvården. De som har läst majoritetens text i detta betänkande
            kan ju inte ha undgått problemen.
          </note>
          <note>
            Jag kan nämna två citat som exempel. På ett ställe i majoritetstexten
            står det att det inte är acceptabelt
          </note>
          <note>
            "att andelen narkomaner i behandling kraftigt minskat." På ett
            annat ställe står det så här:
          </note>
          <note>
            "Utskottet vill vidare framhålla vikten av att kompetensutvecklingen
            bland personalen fortsätter."
          </note>
          <note>
            Majoritetstexten innehåller mängder av konstateranden om att
            kriminalvården har problem, men det räcker inte. Det går inte
            att förändra verkligheten enbart med ord.
          </note>
          <note>
            Socialdemokraterna brukar nästintill som ett mantra upprepa att
            kriminaliteten ska bekämpas med förebyggande insatser. Jag delar
            den uppfattningen, men verkligheten är tyvärr sådan att en del
            människor hitintills, trots goda förebyggande insatser, har blivit
            kriminella. Dessa måste vi ta hand om på bästa sätt för att skydda
            samhället mot brottsligheten, naturligtvis, men också för att
            de som döms efter avtjänat straff om möjligt ska kunna fortsätta
            utanför fängelset och leva ett liv utan kriminalitet och droger.
          </note>
          <note>
            Fru talman! I reservation nr 25 tar vi upp vikten av drogfria
            anstalter. Majoriteten brukar ibland försöka göra sig lite lustig
            över att vi som ett första steg vill ha åtminstone en drogfri
            anstalt i varje kriminalvårdsregion. Vårt mål - det vill jag påpeka
            och slå fast - är naturligtvis att alla anstalter ska vara drogfria,
            men man måste ju börja med åtminstone en.
          </note>
          <note>
            Utskottsmajoriteten konstaterar att "såväl antalet anstalter
            med daglig förekomst av narkotika som antalet nyintagna som missbrukar
            droger ökat under år 1999." Men vad gör ni åt problemet? Ni är
            ganska duktiga på att beskriva och på att konstatera att vi har
            problem. Vi lägger trots allt fram ett antal förslag i våra reservationer
            även om ni kritiserar dem.
          </note>
          <note>
            Då jag besökte Kronobergshäktet framförde representanter för
            personalen att man i vissa fall skulle ha stor användning för
            den s.k. glasrutan vid besök.
          </note>
          <note>
            Detta tar vi upp i ett särskilt yttrande. Majoriteten har hitintills
            alltid sågat förslaget, men enligt vad vi har erfarit och enligt
            i alla fall de fackliga på Kronobergshäktet kan det här vara till
            nytta. Och lite råg i ryggen känner vi när vi har anat att Narkotikakommissionen
            kommer att lägga fram förslag i den här riktningen.
          </note>
          <note>
            I andra reservationer tar vi upp frigivningsförberedelser och
            utslussningsboende. Det är mycket viktiga led i kedjan från brottsling
            till ett liv utan kriminalitet och missbruk. På s. 90 i dagens
            betänkande står det vidare:
          </note>
          <note>
            "Utskottet kan nu konstatera att de åtgärder som kriminalvården
            vidtagit under de senaste åren ännu inte har fått avsedd verkan."
          </note>
          <note>
            Det här konstaterandet gäller det faktum att alltfler dömda med
            verkställbar dom tvingas stanna kvar på häktet. Ni konstaterar,
            men ni verkar inte reagera.
          </note>
          <note>
            Trots att majoriteten konstaterar att problemet har ökat år efter
            år och att ökningen fortsätter även detta år lyser konkreta åtgärder
            från majoriteten med sin frånvaro.
          </note>
          <note>
            Fru talman! Situationen inom kriminalvården är minst sagt ansträngd
            både för intagna och för personalen. Vi moderater kommer att fortsätta
            att arbeta för en bättre kriminalvård för intagna och för drägliga
            arbetsförhållanden för personalen.
          </note>
          <note>
            Jag står givetvis bakom samtliga våra reservationer och särskilda
            yttranden men instämmer i det yrkande som Gun Hellsvik tidigare
            har gjort i den här debatten.
          </note>
          <note type="speaker">
            Anf. 149 ALICE ÅSTRÖM (v) replik:
          </note>
          <note>
            Fru talman! Precis som Jeppe Johnsson säger har också majoriteten
            i majoritetstexten pekat på de problem som finns inom kriminalvården.
            Det är fortfarande otillfredsställande på många områden. Där kommer
            man att behöva arbeta med det här.
          </note>
          <note>
            Jag önskar också att det hade funnits mer pengar att fördela
            till kriminalvård osv. Men vi kommer återigen in på helheten i
            politiken. Moderaterna sänker anslagen till kommunerna, sänker
            skatterna och driver den politiken för att kunna finansiera t.ex.
          </note>
          <note>
            ökade anslag till kriminalvården. Vi i majoriteten och i Vänsterpartiet
            anser tvärtom att sänkta bidrag ut till kommunerna kommer att
            skapa stora problem i framtiden.
          </note>
          <note>
            Vi ser i dag klassrum där det kan finnas upp till
          </note>
          <note>
            30, 40 elever, där eleverna knappt kan få en egen skolbänk osv.
            Jag skulle kunna dra upp en lång radda med sådana exempel. Man
            kan få sitta och ha stödundervisning ute i korridoren om man har
            tur och det finns någon lokal.
          </note>
          <note>
            Jag håller med om att precis de här problemen finns. Det finns
            problem med överbeläggningar på häkten. Det finns problem med
            att få ut dömda till anstalter. Nu har man öppnat tolv nya platser
            ute på
          </note>
          <note>
            Kumla för att kunna lösa det här akut. Man håller på att planera
            för en ny anstalt för att man ska kunna få ut de dömda fortare.
          </note>
          <note>
            En mängd av de här problemen finns, men det här är ju inte någonting
            som man löser över en dag.
          </note>
          <note>
            Jag tycker att det är bra att vi ändå har en gemensam bild av
            hur utvecklingen inom kriminalvården ska vara. Då handlar det
            om ökade behandlingsinsatser, och det finns många åtgärder när
            det gäller utbildning osv. som behöver förbättras.
          </note>
          <note>
            Sedan skiljer vi oss i frågan om hur mycket pengar det finns
            att ta av och hur mycket vi kan satsa.
          </note>
          <note type="speaker">
            Anf. 150 JEPPE JOHNSSON (m) replik:
          </note>
          <note>
            Fru talman! Jag konstaterar att Alice Åström försöker smita lite
            grann från ämnet och ta upp det här som hon har debatterat med
            i stort sett samtliga mina kolleger. Alice Åström får faktiskt
            nöja sig med det svaret.
          </note>
          <note>
            Här och nu, Alice Åström, debatterar vi dem som trots nästan
            50 års socialdemokratiskt styre i det här landet, med aktivt eller
            passivt stöd från vänsterpartister och kommunister, har hamnat
            utanför i samhället. Den här välfärdspolitiken har säkert varit
            bra, men den har inte gjort att antalet personer som har hamnat
            i svårigheter och blivit kriminella har minskat. Jag vill inte
            heller påstå att antalet har ökat. Men vi har i dag de facto inte
            detta lyckliga samhälle som
          </note>
          <note>
            Alice Åström tror att man kan få genom förebyggande insatser.
          </note>
          <note>
            Jag tror också att det kan bli bättre, men det handlar om dem
            som redan har misslyckats, som i dag sitter på anstalt. Alice
            Åström, Miljöpartiet och socialdemokraterna sitter och konstaterar
            att det blir sämre år efter år. Folk sitter kvar längre på häktena
            i år än vad de gjorde förra året. De brotts- och missbruksrelaterade
            programmen, som jag utgår från att både Alice Åström och jag tror
            på, minskar. Vill
          </note>
          <note>
            Alice Åström offra dem som i dag, på grund av eller trots välfärdssamhället,
            har hamnat vid sidan av?
          </note>
          <note>
            Anser Alice Åström att det är en förlorad generation och att
            vi inte ska satsa på den?
          </note>
          <note type="speaker">
            Anf. 151 ALICE ÅSTRÖM (v) replik:
          </note>
          <note>
            Fru talman! Om jag hade ansett att det vore en förlorad generation
            som vi inte skulle satsa på hade jag inte heller stått bakom en
            budgetproposition som ändå innebär att anslaget till kriminalvården
            ökar och där man också pekar ut de områdena där man behöver satsa.
          </note>
          <note>
            Eftersom Jeppe Johnsson sitter i Kriminalvårdsstyrelsen tillsammans
            med mig känner han också till en hel del av de nedskärningar som
            har planerats inom kriminalvården. Man ska minska på administrationen.
            Man ska förändra. Man har inte har lyckats fullt ut. Man har inte
            fått ut just de besparingar som man hade förväntat sig utan de
            kommer att utfalla i ett senare skede. Men just de bitarna tycks
            ju Jeppe
          </note>
          <note>
            Johnsson inte vilja se.
          </note>
          <note>
            Jag är helt övertygad om att hade inte den välfärdspolitik funnits
            som ändå har bedrivits under alla dessa år, om det i stället hade
            varit moderat politik som styrt, hade vi behövt ha åtskilliga
            fler anstalter.
          </note>
          <note>
            Jag tror nämligen på välfärdssystemets möjlighet att faktiskt
            vara brottsförebyggande.
          </note>
          <note>
            Detta innebär dock inte att vi har lyckats på alla områden. Det
            finns fortfarande mycket som behöver utvecklas och göras. Det
            finns fortfarande många grupper som inte får den hjälp och det
            stöd man behöver. Så har det varit under alla år. Man har inte
            lyckats fullt ut.
          </note>
          <note>
            Sedan måste jag bara göra en kommentar. Moderaterna säger att
            polisen inte lyckas utreda några brott, inte kan utföra sitt arbete,
            inte kommer på utryckningar och inte lyckas åtala brottslingar
            över huvud taget. Samtidigt har vi en situation där våra häkten
            och anstalter är fulla med människor som polisen och åklagarväsendet
            faktiskt tydligen lyckats hantera. Helt misslyckat kan hela rättsväsendet
            alltså inte vara.
          </note>
          <note type="speaker">
            Anf. 152 JEPPE JOHNSSON (m) replik:
          </note>
          <note>
            Fru talman! Det kanske är er smala lycka, Alice
          </note>
          <note>
            Åström, att polis och åklagare inte lyckas så bra som vi alla
            skulle önska. Om alla brott hade klarats upp hade fängelserna
            varit betydligt mer överfyllda. Jag tror trots allt att det hade
            gagnat den lilla människan som blir bestulen, som får inbrott
            i sin bil, som får inbrott i sitt hem, som blir våldtagen eller,
            för att ta ett brott som jag vet engagerar Alice Åström, som utsätts
            för brott med nazistiska förtecken. Om alla dessa brott hade klarats
            upp hade vi säkert haft fler i fängelse.
          </note>
          <note>
            Jag tycker ändå att Alice talar lite grann hypotetiskt. Nu har
            vi den utveckling vi har haft. Vi har den välfärdsutveckling som
            väl de flesta av oss tycker har gått i rätt riktning, även om
            vi har delade åsikter om väldigt mycket. Men trots allt hamnar
            några i missbruk och fängelse. Jag tittade tidigare i dag på antalet
          </note>
          <note>
            § 34-placeringar, som också har minskat, vilket också majoriteten
            konstaterar. Tror inte Alice Åström att det nästan skulle vara
            en investering - Vänsterpartiet har ju börjat prata i sådana kapitalistiska
            termer, fast nu gäller det ju människor och inte pengar - att
            de människor som behövde fick genomgå dessa brottsprogram? Skulle
            det inte löna sig sedan i samhället, framför allt i minskat mänskligt
            lidande för både den enskilde och eventuella kommande brottsoffer?
          </note>
          <note type="speaker">
            Anf. 153 STAFFAN WERME (fp):
          </note>
          <note>
            Fru talman! Jag ska hålla mitt första anförande på ett ämne som
            kanske inte är det allra mest opportuna.
          </note>
          <note>
            Jag ska tala en del om kriminalvårdspolitik. Jag ska rikta det
            här talet till en av mina bekanta.
          </note>
          <note>
            Det är enkelt med enkla svar - gärna i politiken, men ofta överallt
            i livet. Att dra gränser mellan människor, mellan oss och de andra
            - ingenting är enklare. Överallt i världen ser vi de här gränsdragningarna
          </note>
          <note>
            - etniska, religiösa, politiska. Gränser utgör enkla svar på
            svårlösta frågor.
          </note>
          <note>
            Men visst är vi annorlunda. Vi i Sverige har väl av tradition
            inte skapat gränser mellan människor. Vi har väl ett annat arbetssätt.
          </note>
          <note>
            Sverige har en lång tradition av en human syn på vad påföljd
            för ett brott ska vara. Det är inte för inte som vi i dag bl.a.
            diskuterar kriminalvård. Viljan att se den dömde som någonting
            annat än en för alltid förhärdad brottsling har hållits levande
            genom stora delar av 1900-talet. Vi har t.ex. försökt se de sociala
            faktorer som ibland ligger bakom brottslighet. Vi har på senare
            tid också börjat snudda vid andra faktorer, en del som ligger
            väldigt nära det rent medicinska området och som också kan ha
            avgörande betydelse för om en människa blir brottsling eller inte.
          </note>
          <note>
            Jag har en god vän. Hon har en son med en sjukdom med ett av
            dessa konstiga namn som man som politiker har blivit tvungen att
            lära sig de sista åren -
          </note>
          <note>
            DAMP, ADHD, MBD; det finns hur många som helst. Men den här pojken
            har Aspergers syndrom.
          </note>
          <note>
            Barn med Asperger har ofta en intelligens som är jämbördig med
            eller bättre än Medelsvenssons. De blir ofta otroligt kunniga
            inom ett väldigt smalt område. En del forskare funderar t.ex.
            på om Mozart med sitt fantastiska musiköra kan ha varit ett barn
            som växte upp med Asperger.
          </note>
          <note>
            Men dessa barn har ett problem. De har svårt att sammanknyta
            människor känslomässigt. Om man inte upptäcker Asperger i barndomen
            blir de här barnen ofta de som förstör klasser, de som busar,
            de som inte lär sig, de som är udda. Och vart leder det? En ofullständig
            skolgång, dåliga kunskaper på många områden, att bli utpekade
            som udda och kanske utstötta -
          </note>
          <note>
            allt leder till att barn med Asperger i alltför många fall växer
            upp till ett liv med missbruk och brottslighet.
          </note>
          <note>
            Vad är det då som gör att vissa människor får Asperger - arv,
            social bakgrund, skador vid födseln? Ett annat namn på Asperger
            är högfungerande autism.
          </note>
          <note>
            Det kanske kan ge ytterligare bakgrund till problemet men ändå
            inte förklara allt. Ändå måste vi inse: Det skulle lika gärna
            ha kunnat vara jag, vi, våra barn eller barnbarn som drabbats.
            Gränsen mellan brottslingen och oss andra är inte helt enkel att
            dra.
          </note>
          <note>
            Fru talman! Det är i det här perspektivet som jag menar att man
            måste se kriminalvård, oavsett om den pågår i Sverige eller någon
            annanstans i världen där man kanske har enklare att dra sådana
            här gränser.
          </note>
          <note>
            Väldigt få om ens några människor föds till brottslighet. Belysningen
            på de rehabiliterande åtgärderna inom kriminalvården får aldrig
            döljas bakom krav bara på hårda tag, bara på effektiva straff
            eller bara på oskadliggörande av brottslingarna.
          </note>
          <note>
            Ändå finns det en del oroväckande tendenser i samhället att detta
            nu håller på att bli fallet. Vill man lita till opinionsinstituten
            finns det tyvärr alltför många människor i Sverige i dag som vill
            återinföra dödsstraff. Alltför många ser de enkla, hårda lösningarna
            som svaret på hur samhället ska kunna lösa brottsproblematiken.
            Då kan det vara enkelt också för oss som politiker att haka på,
            att välja att säga rätt ord för dessa människors öron. Men vart
            kommer det att leda?
          </note>
          <note>
            Jag är jurist. Jag har suttit ting och tagit min jur.
          </note>
          <note>
            kand. En av de diskussioner som alltid pågick när jag läste juridik
            var diskussionen om det som på juridiska kallas individualprevention
            och allmänprevention.
          </note>
          <note>
            Ska straffets huvudsakliga uppgift vara att föra den enskilda
            brottslingen tillbaka på den smala vägen, eller ska straffet i
            huvudsak vara avskräckande? Svaret är inte enkelt. Ändå går det
            att påstå att man ingenstans i världen har lyckats komma till
            rätta med brottslighet bara genom hårda straffsatser. Uppenbarligen
            krävs det mer.
          </note>
          <note>
            Folkpartiets representant i utskottet, som liksom jag har en
            väldigt kort bana i Sveriges riksdag, har haft att ta ställning
            dels för den kommittémotion som bl.a. Siw Persson och Johan Pehrsson
            gemensamt inlämnat, dels till en del andra förslag vilka väckts
            av andra motionärer. Jag menar att det bland dessa finns ett antal
            yrkanden som visar hur kriminalvården borde kunna bli både mer
            effektiv i sitt återanpassande av dömda, även dessa människor
            som har olyckan att födas med ett mer eller mindre osynligt handikapp,
            och mer tydlig i sin allmänpreventiva, avskräckande roll.
          </note>
          <note>
            För det första borde det vara naturligt att ingen som döms till
            fängelse ska behöva riskera att bli missbrukare eller återfalla
            i missbruk inne på en anstalt. Snarare borde det vara en självklarhet
            att fängelserna alltmer aktivt arbetar för drogfria miljöer. Så
            sker också, men i vilken takt? Målet måste alltid vara att samtliga
            anstalter ska vara drogfria. Så länge detta mål inte nås måste
            i vart fall garantier finnas att minst en anläggning inom var
            och en av de f.d. kriminalvårdsregionerna blir drogfri.
          </note>
          <note>
            För det andra måste det finnas meningsfull verksamhet inne på
            anstalterna. Folkpartiet har här valt att speciellt fokusera på
            kvinnorna. Kvinnorna utgör fortfarande, och det är väl tur, en
            väldigt liten minoritet av dem som döms till fängelse. Deras problem
            kan därför riskera att hamna utanför när prioriteringar görs.
            Men detta vore mycket olyckligt.
          </note>
          <note>
            För det tredje måste även fängelsedömda kunna känna trygghet
            inne på anstalterna. Vi har i dag drabbats av en ny typ av brottslighet,
            en som i sin förlängning hotar hela vårt samhällsbygge. Det finns
            grupper som vill ställa sig utanför samhället, utanför lagen.
            De försöker även bedriva sin verksamhet innanför anstalternas
            väggar. Det får aldrig vara så att de, genom hot eller andra åtgärder,
            kan påverka andra dömdas möjligheter att återanpassas.
          </note>
          <note>
            För det fjärde och sista, men kanske också det viktigaste, måste
            mer vikt läggas vid hur återanpassningen av den dömde ska ske.
            Professionell handledning och utbildning bör inte bara förekomma
            inne på respektive fängelseanstalt. Minst lika viktigt är att
            varje fängelsedömd får en reell chans att återgå till ett normalt
            liv när straffet är avslutat. Kriminalvårdens samarbete med andra
            offentliga aktörer inom det sociala området och inom arbetsmarknadsområdet
            och boendet måste förstärkas.
          </note>
          <note>
            För människor med inte bara social problematik bakom sig krävs
            både kunskap och erfarenhet för att upptäcka eventuella bokstavshandikapp
            och för att därefter ge dem en möjlighet att kunna återanpassa
            sig till den ofta skrämmande världen utanför. För människor som
            gång efter annan åker fast i upprepad brottslighet kanske det
            inte är hårdare straff, utan effektivare återanpassning som är
            behovet.
          </note>
          <note>
            Fru talman! Kriminalvården måste alltid utgå från att också de
            dömda är människor, med samma värde och samma rättigheter att
            skapa sig meningsfulla liv som vi andra. Påföljden efter ett brott
            får aldrig enbart bli de enkla kraven på straff, på att visa andra
            hur illa det går om man inte sköter sig, på den mänskliga, men
            ofta oönskade, viljan om hämnd.
          </note>
          <note>
            Vi har ett ansvar att skapa möjligheter för de dömda att lämna
            brottsligheten bakom sig. Än är vi inte tillräckligt skickliga
            på detta område. Samtidigt måste vi också acceptera att alla lösningar
            inte måste kräva ständigt utökade budgetramar. Ledning av anstalter
            och viljan att prioritera olika områden måste genomsyra alla offentliga
            verksamheter.
          </note>
          <note>
            Med hänvisning till det anförda vill jag med detta något förkortade
            inlägg instämma i det Folkpartiets representant i justitieutskottet,
            Christer Nylander, yrkat vid behandlingen av de i dag förevarande
            ärendena.
          </note>
          <note type="speaker">
            Anf. 154 INGVAR JOHNSSON (s) replik:
          </note>
          <note>
            Fru talman! Jag vill bara ta några sekunder av kammarens tid
            i anspråk och säga att jag uppskattade detta inlägg av Staffan
            Werme väldigt mycket. Jag tycker att det står i mycket skarp kontrast
            till det vi ofta möter i debatten: ensidiga krav på fler poliser,
            ensidiga krav på hårdare straff.
          </note>
          <note>
            Lycka till med den diskussionen i fortsättningen!
          </note>
          <note type="speaker">
            Anf. 155 STAFFAN WERME (fp) replik:
          </note>
          <note>
            Fru talman! Jag vill bara tacka.
          </note>
          <note type="speaker">
            Anf. 156 YILMAZ KERIMO (s):
          </note>
          <note>
            Fru talman! Den svenska välfärdsmodellen vilar på grunden att
            alla medborgare omfattas av den generella välfärden, en välfärd
            som alla får del av efter behov och inte efter plånbokens tjocklek.
            Med välfärd menar vi främst bra vård, skola och omsorg, ett rikt
            föreningsliv och trygghet, trygghet att kunna röra sig fritt i
            samhället, att inte behöva känna oro för att utsättas för brott
            och våld.
          </note>
          <note>
            Målet för kriminalpolitiken är att minska brottsligheten och
            öka tryggheten. Traditionellt har kriminalpolitiken förknippats
            med hur straffsystemet ser ut och annat som staten gör när det
            gäller brottsligheten, dvs. i huvudsak insatser från polis, åklagarväsende,
            domstolar och kriminalvård.
          </note>
          <note>
            Mot bakgrund av vad vi nu vet om brottslighetens utveckling och
            orsaker är det enligt min mening självklart att dagens kriminalpolitik
            måste ha en betydligt bredare ansats. En modern kriminalpolitik
            ska bygga på en helhetssyn på brottsligheten. Det betyder att
            den första kriminalvårdspolitiska ansatsen är att arbeta för att
            brott ska förebyggas.
          </note>
          <note>
            Det finns all anledning att betona: De reformer som den samlade
            budgeten innehåller på olika välfärdsområden är insatser som i
            grunden är brottsförebyggande. På så sätt påverkas också kriminalvården
            positivt när tiderna är goda, arbetslösheten sjunker och välfärden
            kan utvecklas. Därtill är ju budgetförslagets satsningar i det
            samlade rättssystemet viktiga för att på olika sätt förbättra
            förutsättningarna för att kriminalvården ska kunna uppfylla de
            satta målen.
          </note>
          <note>
            "Släpp fångarne loss, det är vår! Var mänska i sin själ vill
            väl, när grön Naturen står!"
          </note>
          <note>
            Hasse &amp; Tages film Släpp fångarne loss - det är vår! från 1975
            hade en i grunden klok och fin tanke.
          </note>
          <note>
            Eller som Tage Danielsson beskrev sin tanke med filmen med egna
            ord:
          </note>
          <note>
            "Det anses väldigt opassande att låsa in ett barn som stulit
            pappas plånbok. Lika förlegat är det att låsa in brottslingar.
            För det är helt vansinnigt och absurt att tänka sig att nån ska
            kunna bli 'bättre' eller anpassad till samhället genom att låsas
            in."
          </note>
          <note>
            Vi är många som i grunden och i hjärtat känner som Tage. Samtidigt
            är det inom kriminalvården och rättsväsendet i stort som vi tvingas
            konfronteras med verkligheten. Det är inte alltid det går bra
            för människor i livet. Trots vår avsky mot brott så sker detta.
          </note>
          <note>
            Trots att vi vet att ett fängelsestraff ofta blir ett tillfälligt
            avbrott i en kriminell bana är vi politiskt överens om betydelsen
            av att samhället reagerar mot kriminella handlingar med bl.a.
            fängelsestraffet, trots att vi nog alla vill se människan som
            en i grunden god varelse.
          </note>
          <note>
            Just den positiva människosynen måste bära upp också rättsväsendet
            och kriminalvårdens insatser.
          </note>
          <note>
            Kampen mot brottsligheten ska bygga på en helhetssyn och utgå
            från principen om alla människors lika värde och respekt för den
            enskildes integritet och värdighet.
          </note>
          <note>
            Rättsväsendets reformering och de ökade satsningar som nu görs
            är viktiga inslag för att öka människors trygghet. Samtidigt är
            det nödvändigt att vi också angriper orsakerna till brott. Vi
            är övertygade om att en politik som leder till välfärd åt alla
            är den viktigaste grunden när det gäller att minska brottsligheten.
          </note>
          <note>
            Vi vet att brottsligheten kan stävjas när välfärden kommer alla
            till del, när arbetslösheten bekämpas och när familjerna kan känna
            en ekonomisk trygghet. Vi vet att vi förebygger brott när skolan
            fungerar bra, när barnen får en god grund för livet i förskolan
            och när barn och ungdomar kan få del av ett rikt föreningsliv.
          </note>
          <note>
            Det är grundförutsättningar för det goda trygga samhället. Därför
            är det med glädje vi ser att budgeten också innehåller resursförstärkningar
            på välfärdspolitikens områden.
          </note>
          <note>
            När det gäller att komma till rätta med brottslighet och att
            bekämpa brott behövs mer än poliser och stränga straff. Det krävs
            ett samhälle för alla, med en politik som minskar avstånden mellan
            människor.
          </note>
          <note>
            Skolpolitiken, familjepolitiken och socialpolitiken är viktiga
            pusselbitar i det kriminalpolitiska arbetet. Det är faktiskt viktigare
            än straffsystemets utformning.
          </note>
          <note>
            Som flera debattörer redan sagt görs nu en stor satsning på hela
            rättsväsendet. Vi står inför ett beslut om den största satsningen
            på rättsväsendet någonsin.
          </note>
          <note>
            Det är mycket glädjande, det är nödvändigt och det är angeläget
            efter de år vi alla har genomlidit av en kärv ekonomisk verklighet.
          </note>
          <note>
            Kriminalvården tillförs 271 miljoner kronor år
          </note>
          <note>
            2001. Prioriterade uppgifter är att förstärka frigivningsförberedelserna,
            att bekämpa narkotikamissbruket och att förebygga återfall i brott
            och även att utveckla alternativen till fängelser.
          </note>
          <note>
            Fru talman! Kriminalvården har på många sätt utvecklats positivt
            de senaste åren. Gemenskap i häkten har införts och vårdarrollen
            har förändrats genom kontaktmannaskapet. Säkerheten inom anstalter
            och häkten har förbättrats bl.a. genom den s.k. sektoriseringen.
            Programverksamheten har utvecklats och stödavdelningar och sexualbrottsavdelningar
            har införts. Samtidigt har besparings- och rationaliseringskrav
            medfört omfattande organisationsförändringar. Detta har ställt
            stora krav på dem som arbetar på våra fängelser.
          </note>
          <note>
            Nya påföljder och möjligheter att verkställa korta fängelsestraff
            genom intensivövervakning med elektronisk kontroll har fått till
            följd att antalet korttidsdömda har minskat samtidigt som antalet
            intagna med långa strafftider har ökat.
          </note>
          <note>
            Kriminalvården står nu inför ett fortsatt rationaliseringsarbete.
            Det handlar om att undanröja hinder för en effektiv verksamhet
            och fortsätta att utveckla verksamheten mot de mål som ställts
            upp. I det sammanhanget är det särskilt viktigt med kompetent
            och engagerad personal. En central uppgift för kriminalvården
            är därför att svara för att personalen har den kompetens som krävs.
          </note>
          <note>
            Jag besökte för en vecka sedan landets kanske mest kända fängelse,
            nämligen Kumlaanstalten. Kanske har Kumla, som många anstalter,
            präglats av den mörka bilden - upplopp, våld, hot och stora narkotikaproblem.
            Men mitt besök på Kumla blev en positiv överraskning. Där har
            man trots resursbrist lyckats. I
          </note>
          <note>
            ett TT-meddelande benämns anstalten nu av Sekos ombudsman Roal
            Nilssen som något av en mönsteranstalt.
          </note>
          <note>
            De har gjort detta genom att respektera de intagna.
          </note>
          <note>
            Kumlas arbete med arbetsdokumentet "Nya Kumla"
          </note>
          <note>
            har utan tvivel varit framgångsrikt. Narkotikan inne på anstalten
            har bekämpats effektivt. Man har avskaffat kontanter och i stället
            infört en form av kontantkort. Man har också höjt kontrollen av
            fångarna, bl.a.
          </note>
          <note>
            genom urinprov.
          </note>
          <note>
            Men samtidigt har man på Kumla valt att satsa framåtsyftande
            i en positiv riktning. Det har varit ett arbete som visar att
            det inte i huvudsak är fler eller hårdare batonger som är grunden
            till en förbättrad situation på våra fängelser.
          </note>
          <note>
            Möjligheterna att ta emot besök har ökat. En speciell lägenhet
            har byggts inne i fängelset där fångarna och deras familjer kan
            umgås fritt. En annan lägenhet i själva Kumla erbjuder billigt
            boende för långväga besökare. I en TT-intervju säger anstaltschefen
            Gert-
          </note>
          <note>
            Arne Sköld: "Vi tror på förtroenden. Visserligen kollar vi besökarna
            mycket noga, men är å andra sidan generösa med att tillåta besöken."
          </note>
          <note>
            När det gäller att förbereda för ett liv efter ett fängelsestraff
            är det också viktigt att beakta att det finns grupper, t.ex. kvinnor,
            unga och olika etniska minoriteter, som har särskilda behov.
          </note>
          <note>
            Programverksamheten är ett viktigt medel för att intagna ska
            få stöd och behandling för bl.a. drogmissbruk och psykiska störningar.
            Här handlar det om att utveckla de metoder som är mest effektiva.
          </note>
          <note>
            En kriminalvård som är inriktad på att förebygga återfall i brott
            förutsätter bra och effektiva frigivningsförberedelser. Det är
            särskilt viktigt för långtidsdömda. Insatserna ska både ta fasta
            på träning och förberedelse för ett socialt liv på det personliga
            planet och social och ekonomisk etablering i samhället. För att
            frigivningsförberedelserna ska bli effektiva krävs också att intagna
            under slutet av fängelsetiden får vistas i öppnare former och
            att samarbetet mellan kriminalvården och andra myndigheter utvecklas.
          </note>
          <note>
            Fru talman! De senaste årens förändringar i påföljdssystemet
            har gett kriminalvården nya viktiga uppgifter. För att frivårdspåföljderna
            ska upplevas som trovärdiga alternativ till fängelse krävs att
            de får ett tydligt och konsekvent innehåll. Det kommer även i
            fortsättningen att vara en prioriterad uppgift för frivården.
            Även satsningarna på att förbättra intensivövervakningen ska fortsätta.
          </note>
          <note>
            Narkotikamissbruk är ett gissel var än det förekommer. På våra
            fängelser är det alltför vanligt. Det kan absolut inte tolereras.
            Både för de intagnas skull och för klimatet på fängelser och häkten
            ska missbruk bekämpas. Narkotikamissbruk är också en stark orsak
            till att det förekommer våld mellan intagna. Insatserna mot narkotikamissbruket
            har därför stor betydelse både för att anpassa de intagna till
            ett liv utan kriminalitet och för de anställda.
          </note>
          <note>
            Fru talman! Innan jag slutar vill jag skicka med några personliga
            ord. Det handlar om hur vi ser på de människor som avtjänar straff.
          </note>
          <note>
            För att undvika missförstånd vill jag deklarera det som är självklart
            för mig: De som har begått brott ska få straff av samhället.
          </note>
          <note>
            Men kanske skulle vi lyckas bättre med rehabilitering av kriminella
            om vi klarade av att se på dem med mer humanism. När mina barn
            ryser över brottslingar de ser på TV brukar jag säga till dem:
            Kom ihåg att även den mest förhärdade kriminelle har varit barn.
          </note>
          <note>
            När han var i förskoleåldern och fick frågor om vad han skulle
            bli när han bli stor, svarade han säkert pilot eller brandman
            som de flesta pojkar gör.
          </note>
          <note>
            Det blev han inte. Annat kom emellan.
          </note>
          <note>
            Fru talman! Jag yrkar bifall till hemställan i betänkandet och
            avslag på samtliga reservationer.
          </note>
          <note type="speaker">
            Anf. 157 JEPPE JOHNSSON (m) replik:
          </note>
          <note>
            Fru talman! Det finns mycket jag skulle vilja kommentera, men
            jag ska ta några saker här.
          </note>
          <note>
            Yilmaz Kerimo säger att när välfärden kommer alla till del kan
            brottsligheten stävjas. Om jag tolkar det lite elakt är det ett
            gigantiskt underkännande av nära 50 års styre i Sverige. Välfärden
            har tydligen inte kommit alla till del.
          </note>
          <note>
            Yilmaz Kerimo säger också att den generella välfärden är bra.
            Han säger att välfärd är att inte behöva känna oro för brott och
            våld. Det är också ett underkännande. Alltfler människor känner
            oro för våld och brott.
          </note>
          <note>
            Som något positivt tar Yilmaz Kerimo fram att gemenskap i häkten
            har införts. Det hade varit bra om det var så gott och väl. I
            Karlskrona och Trelleborg har man investerat i lokaler, men man
            har tyvärr inte råd att använda lokalerna.
          </note>
          <note>
            Yilmaz Kerimo har också varit ute tillsammans med Roal Nilssen
            från facket Seko. Det är jättebra.
          </note>
          <note>
            Jag tycker att Yilmaz Kerimo ska lyssna lite mer på
          </note>
          <note>
            Roal Nilssen. I alla de Sekonytt som jag får via mejl framgår
            det att Seko går i frontlinjen för en bättre kriminalvård. Yilmaz
            Kerimo ska ta till sig av meddelandena från Seko. De vittnar lite
            grann om sanningen.
          </note>
          <note>
            Yrkesinspektionen har slagit ned på ensamarbete som förekommer
            på våra fängelser. Det är inte acceptabelt att schemalägga ensamarbete.
            Under punkten Krav på åtgärder skriver Yrkesinspektionen att arbetet
            ska organiseras så att schemalagt ensamarbete inte förekommer
            på anstaltens vårdavdelningar under de tider då de intagna inte
            är inlåsta. Så är verkligheten. Om Yilmaz Kerimo inte tror på
            mig och moderaterna är jag övertygad om att han tror på Seko.
            Gör någonting åt problemen.
          </note>
          <note type="speaker">
            Anf. 158 YILMAZ KERIMO (s) replik:
          </note>
          <note>
            Fru talman! Jeppe Johnsson är i dag expert på pessimism. Hans
            inlägg var också pessimistiskt. Jag kände inte igen honom.
          </note>
          <note>
            Sedan visade Jeppe Johnsson på alla de åtgärder som har vidtagits.
            Rättsväsendet får 270 miljoner kronor, och han säger att det är
            absolut ingenting.
          </note>
          <note>
            Men i er budget föreslår ni bara 69 miljoner mer.
          </note>
          <note>
            Förra året var det 200 miljoner mer.
          </note>
          <note>
            Vi tycker att kriminalvården är en del av välfärden. Därför måste
            orsakerna till brott angripas, inte något annat. Det räcker inte
            med hårdare straff och fler poliser. Visst behövs det poliser,
            men orsakerna är viktigast. Det är dem vi ska angripa, Jeppe Johnsson.
          </note>
          <note type="speaker">
            Anf. 159 JEPPE JOHNSSON (m) replik:
          </note>
          <note>
            Fru talman! Om Yilmaz Kerimo hade lyssnat på mitt anförande hade
            han hört att jag talade om de siffror som också Yilmaz Kerimo
            känner till eftersom han sitter i kriminalvårdens styrelse. Det
            är inga 270
          </note>
          <note>
            miljoner. När man har dragit av de pengar som måste dras av är
            det fråga om 125. 69 plus 125 är i alla fall
          </note>
          <note>
            50 % mer.
          </note>
          <note>
            I en av dagens tidningar kan man läsa följande:
          </note>
          <note>
            "Ett jobb på Österåkeranstalten är förenat med livsfara.
          </note>
          <note>
            Larm fungerar inte.
          </note>
          <note>
            Telefoner är ur funktion.
          </note>
          <note>
            I eftermiddags kom chockrapporten det osäkra fängelset som möjliggjorde
            gisslandramat i november. - - -
          </note>
          <note>
            - Läget är mycket värre än vi befarat. Personalens hälsa är i
            fara, säger en skakad Roal Nilssen, ombudsman. - - -
          </note>
          <note>
            Ingen av de fem personer som var i tjänst på avdelningen under
            gisslandramat är utbildad kriminalvårdare.
          </note>
          <note>
            Ingen av dem har deltagit i någon form av säkerhetsövning.
          </note>
          <note>
            Den låga bemanningen (normalt ska det ingå åtta personer i ett
            arbetslag) var inget undantag."
          </note>
          <note>
            Yilmaz Kerimo! Det är inte så lätt att vara optimistisk om man
            har öppna ögon och ser verkligheten.
          </note>
          <note>
            Det här är en gratistidning, Yilmaz. Jag tror i och för sig inte
            att vare sig Yilmaz eller jag har svårt att sova efter en så här
            lång debatt, men Yilmaz får gärna ta tidningen med sig som nattlektyr
            innan han somnar i kväll. Då kan han kanske ge en mera nyanserad
            bild.
          </note>
          <note>
            Det räcker inte att var positiv. Verkligheten är tyvärr inte
            alltid så positiv som vi skulle önska.
          </note>
          <note type="speaker">
            Anf. 160 YILMAZ KERIMO (s) replik:
          </note>
          <note>
            Fru talman! Återigen har vi fått ett bevis på Jeppe
          </note>
          <note>
            Johnssons pessimism. Det är klart att det inte är bra överallt,
            Jeppe Johnsson, och visst skulle vi behöva mycket mera pengar.
            Men i det här ekonomiska läget ger vi för första gången kriminalvården
            270 miljoner.
          </note>
          <note>
            Man får se lite positivt på detta. Arbetet med att rationalisera
            arbetet har redan påbörjats. Administrationen får bli mindre,
            och det görs satsningar.
          </note>
          <note>
            Det är alltid så att man inte talar om det som är bra. Man brukar
            i stället prata om det som är dåligt, för det har ett nyhetsvärde.
            Vi ser mycket positivt på att vi för första gången får 270 miljoner
            kronor till kriminalvården och ser fram emot att programverksamheten
            ska utvecklas. Kriminalvården ska bli mycket bättre och effektivare
            än tidigare.
          </note>
          <note type="speaker">
            Anf. 161 ANDRE VICE TALMANNEN:
          </note>
          <note>
            Därmed är detta replikskifte avslutat. Innan vi fortsätter med
            talarlistan vill jag informera om att den av de återstående talarna
            begärda tiden nu uppgår till
          </note>
          <note>
            70 minuter, dvs. nästan exakt den tid som återstår tills vi avslutar
            sammanträdet kl. 23.00.
          </note>
          <note>
            I den mån ledamöterna här liksom de övriga ledamöterna i allmänhet
            är angelägna om att genomföra voteringen i morgon och även för
            att ge tid för vissa repliker här kan det kanske finnas anledning
            att, i den mån det är möjligt, korta ned anförandena något.
          </note>
          <note type="speaker">
            Anf. 162 ANITA SIDÉN (m):
          </note>
          <note>
            Fru talman! Det ska vara tryggt att vara laglydig, och det ska
            vara otryggt att begå brott.
          </note>
          <note>
            Trygghet och rättvisa hör till de viktigaste värdena i ett demokratiskt
            samhälle. Om rättvisan blir försenad, är det ingen rättvisa. Sedan
            länge har brottslingens rättssäkerhet betonats, medan brottsoffrens
            rättsskydd med kraft lyftes fram då Brottsoffermyndigheten och
            Brottsofferfonden inrättades för att tillförsäkra den enskilde
            rättstrygghet och rättssäkerhet och därmed även förbättra brottsoffrens
            rättigheter och främja brottsoffrens behov och intressen. Vi måste
            reagera och visa på vems sida vi står.
          </note>
          <note>
            Fru talman! Brottsligheten har krupit in i vars och ens vardag.
            8 av 10 tonåringar är i dag rädda för att utsättas för misshandel
            och stölder. Deras oro är knappast överdriven. De känner sin verklighet,
            och många av dem kommer också att utsättas för brott. Ja, jag
            vill inte tro att vem som helst kan bli nedslagen eller drabbas
            av annat våld, men tyvärr kan det vara så i dag. "Så länge ungdomar
            kan var anonyma kör de på!" säger Per-Ante Wickberg, som arbetat
            som ungdomspolis i Nordstan i Göteborg.
          </note>
          <note>
            Av Brottsförebyggande rådets rapport om ungdomsrån framgår att
            hälften inte ens anmäler att de utsatts för rån, för "man får
            räkna med att bli rånad"
          </note>
          <note>
            och de "skulle ändå inte få något straff". 7 % av pojkarna bär
            vapen för att minska risken att bli utsatta för rån. Vad skulle
            inte kunna hända med dessa vapen?
          </note>
          <note>
            Vi måste förebygga att brott över huvud taget begås. Brottsoffret
            kan oavsett ålder och kön hamna i en djup kris, som det tar lång
            tid att bearbeta. Med det förebyggande arbetet kan vi undvika
            att brott begås och därmed allt det lidande som ett brottsoffer
            får utstå.
          </note>
          <note>
            Fru talman! Våra gamla har rätt till ett liv i trygghet. Men
            se hur det gick för 89-åriga Ruth! Hon rånades, slogs medvetslös
            och fick svåra skador. Med sitt enastående humör är hon glad att
            hon inte blev ihjälslagen, men är hon så trygg att hon vågar gå
            ut igen?
          </note>
          <note>
            Våra ungdomar har också rätt till ett liv i trygghet.
          </note>
          <note>
            En väg att motverka våld och droger är att det finns fler vuxna
            runt våra barn och ungdomar - vuxna som ser dem och får dem att
            känna sig värdefulla. Vuxna är även poliser i uniform, som genom
            sin närvaro och tillgänglighet skapar den trygghetskänsla som
            vi faktiskt börjar tappa. Den trygga staden börjar med barn och
            ungdomar. För att minska brottsligheten och öka tryggheten krävs
            att olika aktörer arbetar sida vid sida och att åtgärder sätts
            in på olika plan, dvs. att samarbetet pågår över alla gränser
            för att minska brottsligheten och otryggheten.
          </note>
          <note>
            Fru talman! Ungdomar begår brott medan vuxna går förbi. De vuxna
            vänder bort sina huvuden, ser det inte eller förstår det inte,
            och många föräldrar har dessutom inte ork eller tid att vara bra
            förebilder.
          </note>
          <note>
            Staden tillhör även de vuxna på kvällar och nätter, men många
            vågar inte ens gå ut. Det spelar egentligen ingen roll om otryggheten
            är befogad eller inte. Även rädslan måste det rådas bot på. Människors
            oro måste vi ta på största allvar.
          </note>
          <note>
            Fru talman! I Sollentuna har närpolisen i samarbete med skolan
            bedrivit ett projekt riktat mot ungdomsrån. Polisen gjorde spaningsrundor
            på de platser där de visste att många brott begåtts och kunde
            vid sina rundor både förebygga brott och dessutom snabbt ingripa.
            Även utredningen utfördes effektivt.
          </note>
          <note>
            De misstänkta lagfördes därefter inom några veckor.
          </note>
          <note>
            Brottsoffren och deras familjer fick information och stöd genom
            hela rättsprocessen. På grund av denna insats blir påfrestningen
            för det drabbade brottsoffret inte så stor. Så här borde rättskedjan
            fungera. Personrånen i Sollentuna har naturligtvis minskat.
          </note>
          <note>
            Inom kriminalvården borde det finnas möjlighet att förebygga
            återfall i brott, men av den återfallsstatistik som finns framgår
            att mycket mer behöver göras. Men liksom hos polisen har resurser
            saknats. En modern och effektiv kriminalvård måste innebära att
            den dömde inte ska ha begått fler brott eller att den dömde inte
            ska rymma och begå nya brott under permissioner eller under den
            tid som straffet avtjänas.
          </note>
          <note>
            En förbättrad och utvecklad kriminalvård minskar även brottsoffrens
            lidande.
          </note>
          <note>
            Rättsväsendet och dess myndigheter kommer in först när brott
            begåtts. Det är självklart mycket viktigt att brott utreds snabbt
            och effektivt, att brottslingen lagförs och att brottsoffret får
            upprättelse. Visserligen utför de frivilliga krafterna inom brottsofferjourerna
            liksom kvinnojourerna, Rädda Barnen och Röda korset ett värdefullt
            arbete med att stötta de människor som utsatts för brott, men
            i en del kommuner har jourerna inte ens resurser att ha någon
            som svarar i telefonen. Brottsoffren är styvmoderligt behandlade,
            men samhället har ett ansvar för att ge brottsoffren det stöd
            och den hjälp de behöver.
          </note>
          <note>
            Fru talman! Vi moderater anser liksom övriga borgerliga partier
            i reservation 34 att den intagne ska ta sitt ansvar och vara med
            om att finansiera Brottsofferfonden, såsom var fallet när fonden
            inrättades, och hävdar därför att det 20-procentiga avdraget på
            de intagnas ersättning åter ska införas. Det är dessutom viktigt
            att avdraget skrivs in på den intagnes
          </note>
          <note>
            "lönebesked", så att den intagne regelbundet påminns om att han
            eller hon betalar till ett brottsoffer.
          </note>
          <note>
            De medel som inbetalas går till Brottsofferfonden, och medlen
            ska som tanken var vid inrättandet av fonden gå till brottsofferrelaterat
            arbete. För att ytterligare stärka brottsofferfonden bör förbudet
            att utmäta den intagnes ersättning tas bort. Vi moderater anser
            att det strider mot den allmänna rättskänslan att de som döms
            till fängelse, dvs. grövre brottslingar, kan komma att slippa
            betala avgift till Brottsofferfonden.
          </note>
          <note>
            Det står i betänkandet att det kan upplevas som stötande, men
            det är ju stötande.
          </note>
          <note>
            Fru talman! Anneli Ljungberg fick i början av oktober Brottsoffermyndighetens
            utmärkelse. Priset fick hon genom att hon i sitt tal vid Malexanderrättegången
            lyfte fram brottsoffrets situation. Jag säger:
          </note>
          <note>
            Heder åt en så modig kvinna, även om jag önskat att hedern hade
            funnits hos andra, så att inte poliserna mördats. Med hjärta och
            hjärna måste brottsoffret sättas i fokus och brottsoffrets ställning
            stärkas.
          </note>
          <note>
            Men, fru talman, var är den utlovade brottsofferhandboken, och
            var är den utlovade brottsofferpropositionen, som den förra justitieministern
            i ett tal den
          </note>
          <note>
            12 september lovade skulle komma i höst? I ett annat tal preciserades
            nedkomsten till november. Nu är det december. Brottsofferhandboken
            har dragits tillbaka, och propositionen har ännu inte lagts fram.
            När tas steget från ord till handling?
          </note>
          <note>
            De framsteg som gjorts för att förbättra brottsoffrens ställning
            har krävt många debatter, men när ska skylten "utredning pågår"
            tas ned vad gäller betänkandet Brottsoffer - Vad har gjorts och
            vad bör göras?
          </note>
          <note>
            Brottsoffer som får ett bra bemötande och som känner sig trygga
            har större möjligheter att lämna utförliga vittnesmål. Bemötandet
            av brottsoffer och vittnen har visat på brister. Ett bra bemötande
            vinner alla på.
          </note>
          <note>
            I dag är det frågan om man vågar vittna. Det borde vara en självklarhet
            att ett vittne tryggt ska våga vittna. Det borde även vara en
            självklarhet för brottsoffrets skull.
          </note>
          <note>
            De långa handläggningstiderna på Brottsoffermyndigheten eller
            i övrigt i rättskedjan måste minska.
          </note>
          <note>
            Brottsoffren drabbas då de får vänta för länge. Målet för handläggningstiderna
            har inte hållits. Även här måste det ske en förändring för brottsoffrens
            skull. Vi moderater kommer att noggrant följa Brottsoffermyndighetens
            agerande så att åtgärder sätts in. Myndigheten vet ju vad orsakerna
            till den stora fördröjningen är.
          </note>
          <note>
            Fru talman! Vi kan inte få ett tryggt samhälle om vi inte bygger
            det tryggt från grunden. Den tidigare brottsdebuten oroar och
            det är risk att fler unga utvecklas till kroniska brottslingar.
          </note>
          <note>
            Det är av allra största vikt och mer än dags att ge familjen,
            som är samhällets bästa brottsförebyggande resurs, allt det stöd
            som behövs. Att barn och ungdomar får handlingsmönster och uppfostras
            till ansvarstagande för både sig själva och sina medmänniskor
            skulle vara av allra största vikt när det gäller att förebygga
            brott. Vi föräldrar har ett personligt ansvar som aldrig kan tas
            ifrån oss, men i bekymmersamma lägen behöver vi stöd.
          </note>
          <note>
            Efter familjen har skolan ett stort ansvar när det gäller att
            ge unga människor de normer som behövs för att inte brott ska
            begås. Det är naturligtvis viktigt att skolan visar på de konsekvenser
            och påföljder som våld eller annan kriminalitet medför men även
            att ta upp frågor om etik och moral. Det om något är väl brottsförebyggande.
            Att vårdnadshavarna är och blir väl informerade är både en nödvändighet
            och en rättighet.
          </note>
          <note>
            I vissa lägen är det särskilt viktigt att samarbetet mellan föräldrar,
            skola, sociala myndigheter och polis kan fungera, men då måste
            de hinder som finns i sekretessbestämmelserna ses över. Det praktiska
            samarbetet måste också förbättras. Genom att se över nuvarande
            lagstiftning och tydliggöra och stärka föräldrars och andra vårdnadshavares
            ansvar som goda fostrare, normöverförare och brottsförebyggare
            kan en bättre brottsförebyggande strategi utarbetas, vilket även
            framgår av de borgerliga reservationerna
          </note>
          <note>
            30 och 31.
          </note>
          <note>
            Fru talman! Det meningslösa våldet drabbar allt yngre. Barns
            och ungdomars speciella behov måste lyftas fram. Alltfler grupper
            följer sina egna rättsregler. I dessa oftast kriminella grupper
            är det brott mot deras normer att berätta vad man vet för polisen.
          </note>
          <note>
            De ungas brottslighet måste ges mer uppmärksamhet. För att få
            ett tryggare samhälle måste tidiga åtgärder sättas in. Att få
            vara trygg är en mänsklig rättighet.
          </note>
          <note>
            Det som krävs för att ondska ska triumfera är att goda människor
            inte gör någonting. Så vi måste handla medan tid är.
          </note>
          <note>
            Fru talman! Vad som nu anförts framgår även av de motioner och
            reservationer som vi moderater står bakom, men för tids vinnande
            ansluter jag mig till
          </note>
          <note>
            Gun Hellsviks yrkande.
          </note>
          <note type="speaker">
            Anf. 163 INGEMAR VÄNERLÖV (kd):
          </note>
          <note>
            Fru talman! I ett något beskuret anförande ska jag uppehålla
            mig vid det brottsförebyggande arbetet och
          </note>
          <note>
            Brottsoffermyndigheten.
          </note>
          <note>
            Vi kristdemokrater menar att det nu är hög tid att det brottsförebyggande
            arbetet intensifieras. Det visar rapporter från Brottsförebyggande
            rådet, BRÅ. Minderårigas brottslighet har ökat kraftigt under
            90-talet.
          </note>
          <note>
            Den har delvis ändrat karaktär och fått nya inslag som personrån.
            Enligt BRÅ har antalet brott som efter brottsanmälan klarats upp
            genom nedläggning på grund av att den skäligen misstänkte är under
            15 år successivt ökat under 1990-talet. År 1990 var antalet drygt
            10 500. År 1998 hade antalet stigit till 13 240.
          </note>
          <note>
            Det är en ökning med 25 %. För innevarande år har det ej gått
            att få fram statistik från BRÅ ännu. BRÅ
          </note>
          <note>
            har däremot i rapporten Ungdomar som rånar ungdomar visat att
            det polisanmäldes lika många ungdomsrån i Stockholm och Malmö
            under det första halvåret 1999 som under hela 1998.
          </note>
          <note>
            För bara några decennier sedan hände det praktiskt taget aldrig
            att barn under 15 år rånade. Men det har blivit allt vanligare
            under senare år. Den nämnda
          </note>
          <note>
            BRÅ-rapporten visar att mer än var fjärde person av de ungdomar
            som under 1999 i Stockholm och Malmö ägnade sig åt rån var barn
            under 15 år.
          </note>
          <note>
            Att minderårigas brottslighet delvis ändrat karaktär är ett allvarligt
            observandum, särskilt mot bakgrund av en annan rapport från BRÅ,
            Strategiska brott. Den visar bl.a. på vilka debutbrott som indikerar
            hög risk för fortsatt brottskarriär, s.k. strategiska brott. Hit
            hör bl.a. rån och stöld. Rapporten bygger på alla de personer
            födda år 1960 som lagförts någon gång under perioden 1975-1997.
            Risken för att de som i sin debut lagförs för rån ska bli kroniska
            brottslingar är 19 %. Däremot är risken bara 4 % för att en person
            som lagförs för snatteri första gången ska utveckla en karriär
            som kronisk brottsling. Med det menar BRÅ en person som fått minst
            nio lagföringar på sig.
          </note>
          <note>
            Vi måste få bukt med minderåriga barns ökande och delvis karaktärsförändrade
            brottslighet. Annars är risken stor att alltfler barn kommer att
            bli kroniska brottslingar. Det är av yttersta vikt att så tidigt
            som möjligt komma till rätta med denna brottslighet. Ju tidigare
            verkningsfulla ingripanden kan ske i barnets begynnande brottskarriär,
            desto större är möjligheten till social anpassning hos den unge
            till ett liv utan brottslighet. Detta uttryckte förra justitieministern
          </note>
          <note>
            Laila Freivalds mycket tydligt när hon i Dagens Nyheter den 24
            maj i år sade följande: "Diskussionen handlar för mycket om vad
            vi ska göra med 17-
          </note>
          <note>
            åringarna, men de är sällan förstagångsförbrytare.
          </note>
          <note>
            Diskussionen borde i stället handla om 11-15-
          </note>
          <note>
            åringarna, vad görs för dem?" Det är bara att beklaga att förra
            justitieministern inte hade svar på den frågan då. Har möjligen
            nuvarande justitieministern ett svar?
          </note>
          <note>
            Det vore inte orimligt, eftersom det är han, i egenskap av minister,
            som kan sätta agendan.
          </note>
          <note>
            Det är naturligtvis föräldrarna, vårdnadshavarna, som ska vaka
            över att deras barn ej hamnar på brottets bana. När det inte fungerar
            måste emellertid samhället gripa in. Regeringen bör därför omgående
            kraftfullt ta tag i problemen med minderåriga barns ökande brottslighet
            och föreslå åtgärder för att komma till rätta med densamma.
          </note>
          <note>
            Så något om Brottsoffermyndigheten. Brottsoffermyndighetens verksamhet
            handlar kanske inte om så många miljoner. Men det är likväl pengar
            som kan lindra mycket lidande.
          </note>
          <note>
            Brottsoffermyndighetens övergripande mål och uppgifter är att
            tillförsäkra den enskilde rättstrygghet och rättssäkerhet, att
            främja brottsoffrens rättigheter, att bevaka deras behov och intressen
            samt att verka för att den som är berättigad till brottsskadeersättning
            får sådan.
          </note>
          <note>
            I regleringsbreven för såväl 1997 som 1998 och
          </note>
          <note>
            1999 anges bl.a. att minst 70 % av brottsskadeärendena ska handläggas
            inom tre månader med bibehållen kvalitet. För tredje året i följd
            har nu Brottsoffermyndigheten emellertid misslyckats med att nå
            det målet, trots årligen återkommande försäkringar om att de bakomliggande
            orsakerna har identifierats och åtgärder har vidtagits. Förra
            året var den aktuella siffran endast 41 %.
          </note>
          <note>
            Ramhöjningarna har under senare år varit otillräckliga, vilket
            varit till men för brottsoffren. Det är bekymmersamt att den myndighet
            som har i uppgift att "garantera det enskilda brottsoffrets rätt
            till ersättning och behov av trygghet och stöd" inte får tillräckliga
            resurser för att bedriva sin verksamhet.
          </note>
          <note>
            Under senare år har hög personalomsättning angetts som en orsak
            till bristande måluppfyllelse.
          </note>
          <note>
            När jag lite grann har fördjupat mig i de problemen finner jag
            att den relativt höga personalomsättningen ej kan vara någon överraskning
            för vare sig brottsoffermyndighet eller regering.
          </note>
          <note>
            Den höga personalomsättningen är något som myndigheten har att
            leva med, vilket regeringen måste inse, och därför är det inget
            fullgott skäl till att uppsatta mål ej nås. Från Brottsoffermyndigheten
            har jag fått veta att myndigheten har ett stort antal jurister
            anställda, vanligen yngre och nyexaminerade. Den kan sägas fungera
            som ett utbildningsorgan när det gäller skadeståndsrätt, särskilt
            vid personskada. En handläggare vid myndigheten lär hantera ca
            1 000
          </note>
          <note>
            sådana ärenden på ett år. Som jämförelse kan nämnas att en domare
            i en någotsånär stor tingsrätt möter denna typ av ärenden ca 50
            gånger på ett år. Den specialistkunskap som handläggarna vid myndigheten
            på så sätt snabbt skaffar sig gör dem mycket intressanta för t.ex.
            försäkringsbolag.
          </note>
          <note>
            Den höga personalomsättningen beror alltså på att många nyexaminerade
            efter en tids anställning värvas till privata försäkringsbolag
            samt att många övergår till anställningar för tingsmeritering,
            fiskalstjänstgöring eller andra anställningar inom den statliga
            förvaltningen.
          </note>
          <note>
            År 1998 antogs den höga personalomsättningen på 33 % vara anledning
            till att uppsatta mål ej nåddes samtidigt som bakomliggande orsaker
            uppgavs vara identifierade och åtgärder skulle ha vidtagits. Men
            efter att personalomsättningen varit nere på 29 % år
          </note>
          <note>
            1999 har den i år stigit till 34 %.
          </note>
          <note>
            Mot bakgrund av nämnda förhållanden och de senaste årens siffror
            verkar det rimligt att räkna med att
          </note>
          <note>
            Brottsoffermyndigheten har att leva med en personalomsättning
            runt 30 %. Det kan alltså ej vara ett stående skäl till ständiga
            misslyckanden att nå regeringens fastställda verksamhetsmål. För
            att nå upp till dessa måste myndigheten anställa mer folk.
          </note>
          <note>
            År 1998 förfogade myndigheten över 26 årsarbetskrafter, vilka
            utökades till 30 förra året. I år är summan 31. Det är högst troligt
            att man skulle komma närmare målens uppfyllelse med 31 årsarbetare
            om personalomsättningen varit mycket låg. Men då verkligheten
            ej är och förmodligen ej heller kommer att bli sådan måste rådande
            förhållanden accepteras och mer personal anställas.
          </note>
          <note>
            I betänkandet kan man läsa att utskottsmajoriteten ser med tillfredsställelse
            på att antalet brottsskadeärenden som avgjorts år 1999 ökat och
            att ärendebalansen minskat. Minskningen på 4 % är inte speciellt
            stor. Året innan hade ärendebalansen ökat med 21 %.
          </note>
          <note>
            Då hade i gengäld summan för utbetalda brottsskadeersättningar
            minskat med 12 miljoner eller 20 % på grund av att utredningsarbetet
            vad gäller den skadelidandes försäkringsförhållanden och den skadeståndsskyldiges
            betalningsförmåga fördjupats.
          </note>
          <note>
            För att leva upp till regeringens direktiv och minska ärendebalansen
            lyckades man år 1999 åstadkomma den blygsamma minskningen på 4
            % till priset av att man fick överge det fördjupade utredningsarbetet,
            vilket är en anledning till att utbetalda brottsskadeersättningar
            ökade med 35 % eller 17
          </note>
          <note>
            miljoner kronor. Regeringen menar att den huvudsakliga förklaringen
            till denna ökning beror på det ökade antalet brottsskadeärenden.
            Denna ökning på
          </note>
          <note>
            14 % kan ej ha överraskat regeringen, eftersom
          </note>
          <note>
            Brottsoffermyndigheten ett år tidigare meddelat regeringen att
            man kunde räkna med en ökning på 15 %. I
          </note>
          <note>
            år räknar myndigheten med att den utbetalda brottsskadeersättningen
            kommer att fortsätta att öka, och nu med 13 miljoner.
          </note>
          <note>
            Även om utskottsmajoriteten ser med tillfredsställelse på att
            ärendebalansen minskat, om än i ringa omfattning, säger man sig
            vara oroad över att verksamhetsmålet såvitt gäller handläggningstiderna
            inte heller har kunnat uppnås under år 1999. Den oron är lätt
            att avhjälpa. Se till att Brottsoffermyndigheten får ordentligt
            med resurser så att man kan anställa tillräckligt mer personal.
          </note>
          <note>
            Det duger inte längre att passivt se på när
          </note>
          <note>
            Brottsoffermyndigheten år efter år misslyckas med att nå uppsatta
            verksamhetsmål. Det är vad regeringen och utskottsmajoriteten
            gör när man gömmer sig bakom förklaringar som hög personalomsättning
            och ökad inströmning av ärenden. Det är förklaringar som ej kan
            godtas som anledning till myndighetens misslyckanden, eftersom
            dessa faktorer är kända sedan tidigare. Att inte ta Brottsoffermyndighetens
            problem på allvar när det gäller myndighetens förmåga att leva
            upp till verksamhetsmålen är detsamma som att visa nonchalans
            mot brottsoffren.
          </note>
          <note>
            Det sägs i betänkandet att enligt regeringen har åtgärder vidtagits
            för att förkorta handläggningstiderna. Vilka åtgärder är det?
            Den visan har vi nu hört några år. Jag hoppas att någon socialdemokratisk
            företrädare kan nämna något om dessa åtgärder. Det måste vara
            något alldeles speciellt, ty annars förvånar verkligen utskottsmajoriteten
            när den som nu sker slår fast att anledning saknas att göra ett
            särskilt uttalande om Brottsoffermyndighetens bristande verksamhet,
            trots att majoriteten är fullt medveten om bristerna som ligger
            i öppen dager.
          </note>
          <note>
            Vid sidan om lidande brottsoffers önskan om snabb handläggning
            är det samhällsekonomiskt fördelaktigt att Brottsoffermyndigheten
            ges tillräckliga resurser för sin verksamhet. Då kan myndigheten
            återuppta och fördjupa sitt utredningsarbete vilket medför att
            belastningen på anslaget för brottsskadeersättningar kan minska.
            Därför vill Kristdemokraterna öka på Brottsoffermyndighetens verksamhetsanslag
            med 3 miljoner kronor utöver de 2 miljoner som regeringen höjer
            ramen med. Vi anser att det är nödvändigt med en rejäl satsning
            för att myndigheten någon gång, trots en naturligt hög personalomsättning
            och ökad ärendeinströmning, ska kunna nå sina verksamhetsmål,
            vilket är av stor vikt för brottsoffren.
          </note>
          <note type="speaker">
            Anf. 164 MÄRTA JOHANSSON (s):
          </note>
          <note>
            Fru talman! Även jag ska försöka att dra mitt strå till stacken
            och förkorta mitt anförande. Dessutom har
          </note>
          <note>
            Ingemar Vänerlöv i stort sett dragit verksamhetsrapporten för
            Brottsoffermyndigheten. Jag behöver därför inte heller ägna mig
            så mycket åt siffror. Jag kan ägna den talartid jag har åt Brottsoffermyndigheten
            och brottsoffrens problematik.
          </note>
          <note>
            Brottsoffren förde länge en anonym tillvaro i vårt samhälle.
            De har under senare år uppmärksammats i allt större utsträckning.
            Uppmärksamheten har fokuserats på brottsoffrens situation. Det
            tycker vi socialdemokrater är mycket glädjande.
          </note>
          <note>
            Brottsoffermyndigheten bildades för sex år sedan, och den bedriver
            en effektiv verksamhet. Vad som gäller för den och vad som står
            i budgetpropositionen läste Ingemar Vänerlöv också upp. Det hoppar
            jag därför över. Det gäller också vad som står i regleringsbrevet
            för år 1999. Det var de 70 % av ärendena som man skulle försöka
            handlägga inom tre månader.
          </note>
          <note>
            Som både Ingemar Vänerlöv och Anita Sidén har sagt har Brottsoffermyndigheten
            inte klarat det uppsatta målet. Det har trots allt sina förklaringar.
            I början av år 1999 fick man en väldigt stor ökning av antalet
            brottsskadeärenden. Det är inget glädjande.
          </note>
          <note>
            Jag kan säga Ingemar Vänerlöv att även för år 2000
          </note>
          <note>
            har man stor ärendeökning på ca 10 %. Däremot har man klarat
            målet att minska ärendebalansen för år
          </note>
          <note>
            1999, och så kommer att ske även för år 2000.
          </note>
          <note>
            Den utbetalda brottsskadeersättningen ökade. Det har sin förklaring
            i att antalet avgjorda ärenden ökade och till viss del också i
            att kränkningsersättningarna höjdes. Det tycker jag är glädjande
            för brottsoffren.
          </note>
          <note>
            Vi vet att Brottsofferfonden är uppbyggd av medel från dömda
            gärningsmän. Fondavgiften höjdes den 1 juli 1999 från 300 kr till
            500 kr. Nästan 19
          </note>
          <note>
            miljoner kom in under år 1999. Av dem har fonden delat ut 17
            ½ miljon till 149 olika projekt. Den viktimologiska forskningen,
            som det heter med ett fint ord, dvs. brottsofferforskningen, fick
            de mesta pengarna. Men en mängd ideella organisationer fick dela
            på drygt hälften för olika utbildnings- och informationsinsatser.
            Till löpande verksamhet beviljades endast bidrag till Brottsofferjourernas
            Riksförbund.
          </note>
          <note>
            När det gäller de viktiga utbildnings- och informationsinsatserna
            vill jag nämna några områden.
          </note>
          <note>
            Nämndemännens Riksorganisation har t.ex. genomfört en utbildning
            för nämndemän i brottsofferfrågor.
          </note>
          <note>
            Vid en del av våra domstolar har vi vittnesstöd, ofta på ideell
            basis. Vid de utvärderingar som har gjorts har det visat sig att
            verksamheten där är mycket uppskattad.
          </note>
          <note>
            Därför har Brottsoffermyndigheten i ett projekt utbildat juridikstuderande
            i Umeå och Uppsala för att verka som vittnesstöd. Det är nog väldigt
            viktigt för en juridikstuderande att få veta hur ett brottsoffer
            känner det och har det och vad man upplever.
          </note>
          <note>
            Ett annat projekt är förlagt till Örebro. Där ska man ha särskild
            stödverksamhet för personer med utländsk härkomst.
          </note>
          <note>
            I de direktiv som Brottsofferfonden hade stod att man skulle
            ha projekt inriktade mot våld mot kvinnor.
          </note>
          <note>
            63 projekt fick pengar. Summan uppgick till nästan 5
          </note>
          <note>
            miljoner. De projekten bedrivs till största delen av kvinnojourer
            och i någon mån av brottsofferjourer.
          </note>
          <note>
            Jag vill också nämna en organisation som heter
          </note>
          <note>
            Riksorganisationen för anhöriga till våldsdödade. Den har fått
            medel för att upprätta ett kontaktnät av resurspersoner i varje
            län. Dessa resurspersoner har själva utsatts på det sättet att
            de har drabbats av en nära anhörigs död.
          </note>
          <note>
            Brottsoffermyndigheten inledde på uppdrag av
          </note>
          <note>
            Riksåklagaren våren 1999 en utbildning för åklagare, vilket innebär
            att i princip varje åklagare i landet har fått en dags fortbildning
            i främst skadeståndsrätt, men också i angelägna bemötandefrågor.
            När lagen om särskilda företrädare för barn trädde i kraft gav
            regeringen Brottsoffermyndigheten i uppdrag att arrangera utbildning
            för de jurister som skulle komma att förordnas. Man har haft sex
            kurser. Alla har blivit fulltecknade. Man planerade tre från början,
            men det blev alltså sex. Där har deltagarna fått möta kvalificerade
            föreläsare som belyst brottsofferproblematiken och barnperspektivet.
          </note>
          <note>
            Fru talman! Jag har gjort denna långa uppräkning för att visa
            på det breda spektrum av aktiviteter som
          </note>
          <note>
            Brottsofferfondens medel går till. Brottsofferfondens verksamhet
            har utvärderats. Det har resulterat i en rapport som heter Fem
            år med Brottsofferfonden. I
          </note>
          <note>
            denna rapport konstaterar utredarna att fonden har haft stor
            betydelse för ideella organisationer och bidragit till att föra
            in ett brottsofferperspektiv i olika verksamheter. I utvärderingen
            sägs också att förändringar i fondens organisation kommer att
            bli nödvändiga eftersom antalet ansökningar ständigt växer.
          </note>
          <note>
            Anita Sidén frågade: När ska man ta ned skylten med "utredning
            pågår"? Det gällde Brottsofferutredningen, som har lagt fram sitt
            betänkande för ett bra tag sedan - det håller jag med Anita Sidén
            om. Men man jobbar med detta på departementet, och enligt de uppgifter
            jag har fått i dag därifrån kommer förslag efter årsskiftet. Med
            den propositionen hoppas vi att det kommer ytterligare goda förslag
            till fromma för brottsoffren.
          </note>
          <note>
            När det gäller just den här delen finns det en reservation -
            reservation 34. I den vill alla de borgerliga partierna att det
            ska tas 20 % på lönen, de intagnas ersättning, till Brottsofferfonden.
            Jag yrkar avslag på reservationen, eftersom vi så sent som för
            drygt ett år sedan höjde uttaget till Brottsofferfonden från 300
            kr till 500 kr.
          </note>
          <note>
            I övrigt yrkar jag i likhet med Ingvar Johnsson bifall till utskottets
            hemställan i betänkandet.
          </note>
          <note type="speaker">
            Anf. 165 MORGAN JOHANSSON (s):
          </note>
          <note>
            Fru talman! Jag har några inledande ord om debatten som den har
            varit hittills under eftermiddagen och under den sena kvällen.
            Jag kan inte låta bli att fundera över vilket tonläge det har
            varit i debatten.
          </note>
          <note>
            Det har varit mycket högt uppskruvat, framför allt från moderater
            och kristdemokrater. Det har nästan varit på gränsen till falsett,
            med utspel och brevskrivande och med tonerna här uppe. Det var
            några timmar sedan, men vi minns det ju. Och detta i ett läge
            när vi socialdemokrater anslår mer pengar, och ökar anslaget till
            rättsväsendet mer än vad någon annan regering har gjort tidigare!
            Man undrar i sitt stilla sinne: Om det nu är så att moderaterna
            skriker så här mycket när vi skjuter till över fyra miljarder
            mer över en treårsperiod - vad skulle de då ha sagt om vi hade
            gjort neddragningar?
          </note>
          <note>
            Det är lustigt. När neddragningar i rättsväsendet gjordes sist
            - när statsmakterna drog in en halv miljard från rättsväsendet
            - så satt moderater i riksdagsgruppen och alla moderater i polismyndigheterna
            ute i landet tysta som små möss. Då sade de inte ett ljud.
          </note>
          <note>
            Då gormade inte Anders G Högmark om skuldsättning. Då var det
            inte några moderatpolitiker som skrev protestbrev ute från landet.
            Men då hette förstås justitieministern Gun Hellsvik. Då var det
            en borgerlig regering. Året var 1993. Så kan det förändras.
          </note>
          <note>
            Jag tror att den här reaktionen mot budgetförslaget i grunden
            ska ses som ett första tecken på att moderaterna helt och hållet
            håller på att tappa greppet om kriminalpolitiken. Saker och ting
            stämmer liksom inte i världsbilden längre. Plötsligt är det socialdemokratin
            som tar initiativet. Det gäller inte bara områden som traditionellt
            sett har varit våra, dvs. det brottsförebyggande arbetet och kriminalvården.
            Det gäller också polisen, domstolarna, brottsofferfrågorna och
            straffrätten - över hela fältet.
          </note>
          <note>
            Värst är nog det här med polisen för moderaterna.
          </note>
          <note>
            Plötsligt är det socialdemokratin som ökar intagningen till Polishögskolan,
            som driver fram en särskild utbildning så att personal inom försvaret
            ska kunna bli poliser, som öppnar en ny polisutbildning i Umeå
            och som är i full färd med att planera för ytterligare en. Plötsligt
            upptäcker högern att man har polisen emot sig i en del av de frågor
            som har diskuterats. Vi minns datoriseringen av kriminalunderrättelseregistret
            som vi fattade beslut om för några år sedan. Det gäller också
            frågan om buggning, som ju är aktuell nu.
          </note>
          <note>
            I går hälsade jag på polisen i Landskrona och fick ytterligare
            ett exempel. En av de saker som man tog upp där var öppethållandet
            av krogarna sent på kvällarna, nätterna och morgnarna. Man varnade
            mycket starkt för att hålla krogarna öppna till klockan fem på
            morgnarna. Man sade att det skulle bli mycket svårare att fortsätta
            att arbeta då, och att våldet förmodligen skulle öka. Vi vet att
            moderaterna på många håll nästan driver detta som en fråga om
            mänskliga rättigheter. Det ska vara en mänsklig rättighet att
            kunna handla sprit på krogen när solen går upp. Detta är alltså
            frågor där polisen och Moderaterna numera håller sig på helt olika
            linjer.
          </note>
          <note>
            Jag tror att det som har skett är att man håller på att förlora
            initiativet. När argumenten då tryter och man pressas tillbaka
            så höjer man rösten. Det är det som vi har hört i eftermiddag
            och kväll - den höjda röstens argumentationsteknik.
          </note>
          <note>
            Fru talman! Som jag sade tidigare så har vi socialdemokrater
            i utskottet ägnat ganska stor uppmärksamhet och ganska mycket
            tid under det här året åt en mängd besök i Rätts-Sverige. Vi tog
            de stora polismyndigheterna i våras. Vi prioriterade kriminalvården
            i höstas. För egen del har jag också ägnat en del tid åt besök
            hemma i Skåne, i Rosengård i Malmö, i Lund, i
          </note>
          <note>
            Landskrona och i Åstorp.
          </note>
          <note>
            Jag kan ta några av de erfarenheterna som utgångspunkt för några
            anmärkningar kring en sak som har blivit alltmer uppmärksammad
            under den senaste tiden, nämligen frågan om ungdomar och brott.
            Vi har tidigare i dag diskuterat mobbning. Man kan säga att detta
            är ett angränsande område. Det är ofta samma sociala fenomen som
            är i rörelse när ungdomar hetsar varandra att begå brott och när
            de hetsar varandra i gruppen för att trakassera andra kamrater.
          </note>
          <note>
            Vi vet från forskningen att det är ganska vanligt att ungdomar
            begår brott. Det kan rentav vara så att den mest brottsaktiva
            åldern i livet är 15 år. Går vi till polisens misstankeregister
            så ser vi att andelen personer som varit misstänkta för brott
            ökar ju längre ned i åldrarna man kommer mot 15-årsgränsen. Sedan
            visar annan forskning att detta avtar igen vid lägre ålder.
          </note>
          <note>
            Vi ska minnas att de flesta brott som begås i de här åldrarna
            inte är särskilt allvarliga. Att palla äpplen är t.ex. ett brott
            i lagens mening. Men på sista tiden har vi fått alltfler signaler
            om att utvecklingen är på väg i en otäck riktning på en del håll.
            Detta har tagits upp tidigare i debatten. Jag tänker närmast på
            några av de här enstaka uppmärksammande våldsbrotten som vi har
            sett, men jag tänker också på ökningen av personrån bland unga
            i ett par städer. Där har det rört sig om 14-16-åringar som har
            rånat sina kamrater bl.a. på mobiltelefoner. När det blir sådana
            brott är det inga pojkstreck längre - då är det en mycket obehaglig
            utveckling som måste brytas med snabba, bestämda åtgärder från
            samhällets sida.
          </note>
          <note>
            Anita Sidén talade om en undersökning från Göteborg, tror jag
            att det var, om hur ungdomar såg på sin tillvaro och sitt läge
            där. Det finns också mycket annat skrivet och gjort om olika undersökningar.
          </note>
          <note>
            BRÅ kom i augusti med en rapport som behandlade stöld, våld och
            droger bland pojkar och flickor som går i nian, och som alltså
            är i 15-årsåldern. Det var en sammanställning av en enkätundersökning
            bland
          </note>
          <note>
            6 000 elever. Man har gjort liknande undersökningar
          </note>
          <note>
            1995 och 1997, men det här var alltså 1999. Det finns alltså
            ett jämförelsematerial över tid.
          </note>
          <note>
            Den bild som jag nämnde tidigare, nämligen att det är ganska
            vanligt att man begår brott i de här åldrarna och att det till
            övervägande del är ganska lindriga brott, bekräftas av den här
            undersökningen.
          </note>
          <note>
            Det har radats upp många siffror i kväll, men jag kan nämna några.
            60 % av pojkarna och 50 % av flickorna uppgav att de hade begått
            någon stöld under det senaste året. Vi ska återigen komma ihåg
            att palla äpplen är en stöld i lagens mening. När det gäller våld
            säger 15 % av pojkarna och 5 % av flickorna att de utövat våld
            mot någon det senaste året. 40 % av pojkarna och 30 % av flickorna
            har varit med om någon form av skadegörelse.
          </note>
          <note>
            Detta låter ju som ganska höga siffror. Men det finns ytterligare
            en intressant notering som jag tycker att man ska göra när det
            gäller utvecklingen. Man kan konstatera att den bild som många
            vuxna har, nämligen att ungdomar har blivit alltmer brottsbenägna
            på senare tid, inte får stöd. Det är snarare tvärtom. I
          </note>
          <note>
            jämförelse med 1995 och 1997 är bilden 1999 snarare den att brottsligheten
            bland unga har minskat något.
          </note>
          <note>
            Det gäller framför allt skadegörelse, dvs. vandalisering och
            klotter. Det är alltså färre ungdomar i dag som uppger att de
            har varit med om det. Samma sak gäller stölder, både stölder från
            skolan och snatterier i butik. När det gäller våldsfrågan, dvs.
            hur många som har utövat våld mot någon annan, ligger resultaten
            ganska stabilt.
          </note>
          <note>
            Nu skulle man ju kunna säga att det enda som har hänt är att
            ungarna helt enkelt ljuger mer nu om vad de har hittat på än vad
            de gjorde för fem år sedan.
          </note>
          <note>
            Detta är ju enkäter där man uppger vad man har varit med om och
            vad man har gjort själv. Men den här bilden, att stölderna och
            skadegörelsen minskar, underbyggs faktiskt också av att anmälningsstatistiken
            under senare delen av 90-talet ser likadan ut. Det är en nedåtgående
            trend för stölder och skadegörelse.
          </note>
          <note>
            Det underbygger alltså själva bilden.
          </note>
          <note>
            Det vanligaste brottet som 15-åringar har blivit utsatta för
            är cykelstöld. I anslutning till diskussionen i förmiddags kan
            man nämna att mobbning förefaller vara ett allvarligare problem
            bland flickor än bland pojkar. Nästan dubbelt så många flickor,
            4 %, uppgav att de ofta mobbades. För pojkar var det 2 %.
          </note>
          <note>
            Fru talman! Vi socialdemokrater återkommer ofta till att kriminalpolitiken
            ska grundas på forskning och fakta och inte på lösa antaganden
            och fördomar. Det finns inget område där det är så viktigt som
            när det gäller ungdomar. Samhället kan göra mycket gott när det
            gäller ungdomar och brott, men man kan också ställa till mycket
            elände om man tar till fel åtgärder.
          </note>
          <note>
            Man måste veta vad man gör innan man gör det.
          </note>
          <note>
            Jag nämnde att det är ganska vanligt att ungdomar begår brott,
            och det är rätt. Men det är en mycket liten del av ungdomarna
            som står för en stor del av brottsligheten. I den undersökning
            som jag talar om visar det sig att 5 % av ungdomarna stod för
            50 % av alla brotten. Det är mot dessa 5 % av ungdomarna som vi
            måste sätta in samhällsinsatser snabbast och tydligast.
          </note>
          <note>
            Det är en liten grupp som är mycket aktiv. Ungdomarna i den gruppen
            riskerar att hamna i yrkeskriminalitet.
          </note>
          <note>
            Då är frågan vad man ska göra. En slutsats som man kan dra är
            att föräldrarna har en väldigt stor betydelse när man ser till
            den här gruppen som är väldigt brottsbelastad. Den slutsatsen
            drar också
          </note>
          <note>
            Brottsförebyggande rådet i sin utvärdering. Det är så.
          </note>
          <note>
            Det gäller inte minst hur de själva uppfattar förhållandet mellan
            föräldrar och barn. Det är bl.a. mot den bakgrunden som BRÅ i
            sitt ekonomiska stöd till lokalt brottsförebyggande arbete prioriterat
            stöd till projekt som prövar olika former av program som involverar
            föräldrarna.
          </note>
          <note>
            Man kan också tydligt se att brott bland ungdomar är en klassfråga.
            Ungdomar som kommer från familjer som har det sämre ställt utsätts
            för större risk att hamna snett i livet. Här ligger en del av
            den här konstruerade konflikten som vi har talat om tidigare,
            dvs.
          </note>
          <note>
            samhällsinsatser kontra insatser mot familjen. Vi socialdemokrater
            har ett väldigt klart svar på hur vi ser på det. Vi ser nämligen
            ingen konflikt.
          </note>
          <note>
            I den bästa av världar tar alla föräldrar alltid hand om sina
            barn på bästa sätt, men så fungerar det ju inte alltid. En del
            vuxna förmår inte göra det, och en del struntar i det. Så ser
            det dessvärre ut. Vi är mycket tydliga i detta. Vi säger att där
            familjen är svag måste samhället vara starkt. Så enkelt är det.
            Där har vi ju den generella välfärdspolitiken i botten. Det är
            en politik som syftar till att försöka hålla samman Sverige. Den
            som verkar för ökade klyftor i Sverige verkar därmed också för
            ökad brottslighet.
          </note>
          <note>
            Den generella välfärdspolitiken finns i skolan, barnomsorgen
            och socialtjänsten. Men den finns också i ideella organisationer
            som inom idrotten och musiken. Man kanske särskilt ska lyfta fram
            dessa två, idrotten och musiken, som ju har hjälpt så många ungdomar
            att hamna rätt igen i olika sammanhang.
          </note>
          <note>
            Till dem som sitter runtom i Sverige och försöker jaga pengar
            till skattesänkningar vill jag säga: Rör inte idrotten! Rör inte
            musiken! Rör inte fritidsgårdarna! För även om ni skulle kunna
            sänka skatten med några ören för de pengar som ni kan ta från
            t.ex.
          </note>
          <note>
            idrotten, kommer ni att få betala igen detta mångdubbelt senare.
          </note>
          <note>
            Jag vill säga en sak till. Rör inte socialtjänsten!
          </note>
          <note>
            Skär inte ned på socialtjänsten! Sälj inte ut socialtjänsten!
            Använd i stället socialtjänsten som ett medel för att nå de ungdomar
            som är på väg utför. Nu ser vi att de sociala budgetarna lättar
            något på många håll eftersom socialbidragsutbetalningarna minskar.
            Då kanske man kan få pengar över i de sociala budgetarna i kommunerna
            som kan användas något mer offensivt än tidigare.
          </note>
          <note>
            Fru talman! Av tidsskäl och annat har jag valt att begränsa mig
            till just ungdomsfrågorna. Jag kan kanske återkomma senare i någon
            replik till de ytterligare ämnen som jag skulle tala om.
          </note>
          <note type="speaker">
            Anf. 166 GUN HELLSVIK (m) replik:
          </note>
          <note>
            Fru talman! Om det inte hade varit så att Morgan
          </note>
          <note>
            Johansson for med osanning hade jag inte begärt replik. Men när
            Morgan Johansson i sin inledning talar om att vi moderater skulle
            vara upprörda över de satsningar som nu sker, vill jag påpeka
            några saker.
          </note>
          <note>
            Vi moderater välkomnar den nya polisutbildningen i Umeå. Vi beklagar
            att Socialdemokraterna inte kom i gång med detta tidigare. Det
            har faktiskt varit fullt möjligt. Vi moderater har i flera år
            lagt fram förslag i riksdagen om polisutbildning även på andra
            orter, men då har man sagt nej till det. Därför är vi glada att
            det äntligen kommer polisutbildning även på annan ort.
          </note>
          <note>
            Sedan talar Morgan Johansson om den största satsningen på rättsväsendet
            någonsin. Detta är självfallet bättre än ingenting. Men när Morgan
            Johansson sedan kopplar det till det han påstår vara moderata
            besparingar på polisen, vill jag påminna om att de besparingar
            som ägde rum under början av 90-talet var ett resultat av att
            effekterna av 80-talets kasinoekonomi måste redas upp. Socialdemokraterna
            har all heder av att de var beredda att ställa upp för att lösa
            problemen. Då hade Socialdemokraterna ett krav på omgående besparingar
            på 500 miljoner på polisen.
          </note>
          <note>
            Detta stoppade vi moderater. Under våra regeringsår genomfördes
            en besparing på ungefär 150 miljoner.
          </note>
          <note>
            När Socialdemokraterna tog makten visade det sig att man inte
            nöjde sig med en besparing på 500 miljoner, utan besparingen blev
            1,2 miljarder. Det är inte konstigt att man nu måste genomföra
            den största satsningen efter att man genomfört den största besparingen
            i historien.
          </note>
          <note type="speaker">
            Anf. 167 MORGAN JOHANSSON (s) replik:
          </note>
          <note>
            Fru talman! Gun Hellsvik måste nog bestämma sig för vilken sits
            hon ska ha. Antingen är det så att hon har sparat på rättsväsendet,
            eller också har hon inte gjort det. Antingen är det så att de
            besparingar som gjordes var rätt till följd av att statsfinanserna
            höll på att kollapsa, eller också var besparingarna fel.
          </note>
          <note>
            Här kom plötsligt ett erkännande från den moderata sidan om att
            det var rätt att vidta åtgärder under 90-
          </note>
          <note>
            talet över hela den statliga sektorn.
          </note>
          <note>
            Det enda jag egentligen kräver är att Gun Hellsvik och Moderaterna
            står för det de har gjort på samma sätt som vi står för det vi
            har gjort. Vi står för de neddragningar som vi var tvingade att
            göra över hela det politiska fältet. Då kan väl faktiskt Moderaterna
            också orka stå för det de gjorde. Sedan kan vi tillsammans glädjas
            över att vi nu, när vi har pengar i plånboken, kan göra denna
            väldiga stora satsning. Det är den största satsningen som vi har
            kunnat räkna in hittills.
          </note>
          <note>
            Så var inte tonen tidigare i dag, utan tvärtom fick vi nästan
            skäll för vår budget. Tänk om Gun Hellsvik i början av debatten
            hade kostat på sig att säga att det var bra att vi nu lägger in
            en hel miljard i rättsväsendet men att det kanske skulle behövas
            ytterligare något mer. Då hade nog tonen i kammaren blivit lite
            bättre under eftermiddagen.
          </note>
          <note type="speaker">
            Anf. 168 GUN HELLSVIK (m) replik:
          </note>
          <note>
            Fru talman! Jag blir upprörd när Morgan Johansson antyder att
            jag och Moderaterna inte står för det vi gör. Men jag ska inte
            kommentera det vidare.
          </note>
          <note>
            Det var så - Morgan Johansson kan gå tillbaka i protokollen och
            titta - att under de borgerliga regeringsåren genomfördes en besparing
            på 150 miljoner kronor. Det står vi för, även om vi egentligen
            inte ville göra det. Vi ställde oss bakom det, men det blev
          </note>
          <note>
            150 miljoner, inte mer.
          </note>
          <note>
            Om Morgan Johansson sedan fortsätter och tittar på de kommande
            protokollen efter regeringsskiftet
          </note>
          <note>
            1994 kommer han att se att Socialdemokraterna fortsatte med besparingar
            och inte ens nöjde sig med det man ursprungligen krävt men som
            vi vägrade att genomföra, nämligen de 500 miljonerna, utan det
            gick upp till 1,2 miljarder.
          </note>
          <note>
            Vi moderater har konsekvent röstat emot de här neddragningarna.
            Vi har yrkat på ökade anslag.
          </note>
          <note>
            Jag sade alldeles nyss - men tydligen lyssnar
          </note>
          <note>
            Morgan Johansson med färgade trumhinnor - att det är bra att
            det kommer ett ökat anslag nu, men det är inte tillräckligt. Jag
            sade att det är bättre än ingenting.
          </note>
          <note>
            De stora besparingarna och de nu otillräckliga påslagen gör att
            vi fortsätter att skjuta problemen framför oss. Problemen ökar,
            eftersom stora delar av rättsväsendet även nästa år kommer att
            tvingas överskrida sin budget och öka sin anslagskredit och sina
            skulder.
          </note>
          <note>
            Förr eller senare måste detta betalas.
          </note>
          <note type="speaker">
            Anf. 169 MORGAN JOHANSSON (s) replik:
          </note>
          <note>
            Fru talman! Jag kan bara tillägga att jag aldrig tidigare har
            hört Gun Hellsvik så tydligt ta ansvar för besparingarna i rättsväsendet
            som hon nu gjorde. Det var bra att hon gjorde det. Det innebär
            att vi från och med nu kommer att kunna hänvisa till det och säga
            att det var inte bara fråga om att vi socialdemokrater var tvungna
            att göra saker under 90-talet, utan att också
          </note>
          <note>
            Moderaterna gav sig på rättsväsendet och skar ned.
          </note>
          <note>
            Det är utmärkt. Man kanske kan säga att det förbättrar sakläget
            när vi diskuterar.
          </note>
          <note>
            Vi kan vara eniga om att i ett läge när staten lånar till var
            tredje anställd och till var tredje polis måste saker göras. Det
            var det vi gjorde. När vi tog över lånade vi i runda slängar 6
            000 kr i sekunden, och det är klart att vi var tvungna att stoppa
            det. Rättsväsendet fick skjuta till pengar till det, och många
            andra områden fick skjuta till pengar till det.
          </note>
          <note>
            Nu har vi lite pengar över, och nu gör vi nya satsningar. Rättsväsendet
            kommer ut med en miljard mer nästa år än vad det hade tidigare.
            Det är en ganska bra budget. Jag tar Gun Hellsvik på orden när
            hon säger att medlen är välkomna.
          </note>
          <note type="speaker">
            Anf. 170 VIVIANN GERDIN (c):
          </note>
          <note>
            Fru talman! Jag vill börja med att instämma i
          </note>
          <note>
            Gunnel Wallins tidigare yrkanden.
          </note>
          <note>
            Jag ska försöka korta ned mitt tal.
          </note>
          <note>
            Jag vill börja med att berätta om kvinnornas utsatthet i välfärdssamhället.
            Det har tidigare sagts här, och jag vill än en gång upprepa att
            ca 20 000 kvinnor varje år anmäler att de blivit misshandlade,
            men endast var femte anmälan leder till åtal.
          </note>
          <note>
            I de familjer där våldet förekommer förvandlas kvinnors och barns
            trygghet till en tillvaro fylld av skräck och begränsade möjligheter
            att leva ett normalt liv. Detta är helt oacceptabelt för oss i
            Centerpartiet.
          </note>
          <note>
            Dessa kvinnor som är utsatta för våld måste tas på större allvar
            och få den hjälp som de behöver när de har kommit så långt att
            de vågar anmäla gärningsmannen. Tyvärr brister det fortfarande
            i rutinerna och i samarbetet mellan polis, åklagare och socialtjänst.
          </note>
          <note>
            Det måste exempelvis bli möjligt att tidigt ta beslut om förundersökning,
            att pröva möjligheten till ökad lagföring och att oftare häkta
            gärningsmannen samt skärpa straffsatserna.
          </note>
          <note>
            Mer kunskap måste även tillföras de olika förvaltningar som tar
            emot en kvinna som utsätts för misshandel och sexuella övergrepp.
            I det här arbetet har
          </note>
          <note>
            Rikskvinnocentrum i Uppsala varit av mycket stor betydelse.
          </note>
          <note>
            Då det gäller Rättsmedicinalstyrelsen finns det i dag inga helt
            klara regler för hur rättsintyg ska avfattas. I Socialstyrelsens
            författningssamling finns generella föreskrifter för hälso- och
            sjukvården. Vidare finns allmänna råd från Socialstyrelsen angående
          </note>
          <note>
            Rättsintyg vid utredning av vålds- och sexualbrott. De rättsmedicinska
            klinikerna lämnar även en del rekommendationer.
          </note>
          <note>
            När en kvinna uppsöker akuten och det finns misstanke om misshandel
            är det väldigt viktigt att den rättsmedicinska undersökningen
            görs på ett bra och tydligt sätt och att rättsintygen därmed är
            av så god kvalitet att de kan utgöra det underlag som behövs i
            en rättslig prövning vid kvinnofridsbrott. Även här har det varit
            fall där bristfälliga intyg har uppvisats, och därmed har bevisbördan
            försvårats.
          </note>
          <note>
            Andra åtgärder för att skydda hotade kvinnor är trygghetspaketen,
            som innehåller larmtelefoner och även kan kompletteras med hundpatruller
            och skyddade adresser. Allt detta är ändå inte tillräckligt för
            en del kvinnor, som fortsätter att leva under hot och som även
            måste ta hjälp av polisskydd morgon och kväll för att kunna förflytta
            sig från bostaden till arbetet och hem igen. Det är naturligtvis
            ohållbart i längden.
          </note>
          <note>
            I stället måste fokus flyttas över till gärningsmannen i syfte
            att begränsa hans rörlighet. Det är inte offren som ska straffas
            för att de blir utsatta för hot och misshandel.
          </note>
          <note>
            Ett sätt att skydda den hotade kvinnan är att gärningsmannen
            med besöksförbud kan förses med elektronisk fotboja. Den åtgärden
            underlättar för polisen att få bättre kontroll över gärningsmannen,
            samtidigt som det medför större möjligheter för den hotade kvinnan
            att röra sig något så när ute i samhället.
          </note>
          <note>
            Jag vill även ta upp kvinnojourerna. De gör en enormt stor insats
            genom den fristad de erbjuder tusentals hotade kvinnor och barn
            som befinner sig i ett akut läge. Denna verksamhet, som bygger
            på ideellt arbete och engagerat systerskap samt är fristående
            från myndigheter och där ingen registrering förekommer, räddar
            många liv. Alla som arbetar med kvinnor som utsatts för våld borde
            inse att kvinnojourerna är en resurs och ta vara på deras kunskaper,
            som räddaren i nöden. På alla sätt bör vi gemensamt agera för
            att utredningstiderna inom de olika myndigheterna kortas ned.
          </note>
          <note>
            I de fall där mamman utsätts för systematisk misshandel måste
            barnets situation uppmärksammas i högre grad. Den automatiska
            vårdnaden om det gemensamma barnet bör under svåra förhållanden
            upphöra. Barn oavsett ålder mår mycket dåligt när den ena föräldern
            misshandlar den andra. Kan inte båda föräldrarna ge barnet trygghet
            måste den som står för våldet ta konsekvenserna av sitt agerande.
          </note>
          <note>
            FN:s barnkonvention, som Sverige ratificerade
          </note>
          <note>
            1990, uttrycker ett tydligt barnperspektiv där barnets bästa
            alltid ska sättas i främsta rummet. Varje händelse som kan benämnas
            familjevåld där barn förekommer bör därmed leda till kraftfulla
            åtgärder.
          </note>
          <note>
            Som en åtgärd ska åklagaren kunna fatta ett interimistiskt beslut
            som innebär att offret - oftast kvinnan - får bo kvar i hemmet
            medan brottet utreds.
          </note>
          <note>
            Åklagarens beslut ska även innefatta besöksförbud under utredning,
            vilket ger den utsatta parten rätt att t.ex. byta lås i ytterdörren
            till den gemensamma bostaden utan att offret riskerar åtal för
            egenmäktigt förfarande.
          </note>
          <note>
            Handläggningstiderna vid barnmisshandel är i dag alldeles för
            långa och måste kortas ned. Fem månader är helt oacceptabelt.
            Samtidigt kan vi i statistiken se att misshandeln av barn har
            mer än fyrdubblats sedan början av 80-talet.
          </note>
          <note>
            Sedan vill jag ta upp lite grann angående det sexualiserade våldet.
            Vi lever i ett mycket sexifierat samhälle. Handeln med kvinnor
            för sexuellt utnyttjande har ökat. De sexuella övergreppen mot
            barn ökar i hela världen. Kvinnohandeln, s.k. trafficking, har
            vuxit explosionsartat de senaste åren. Ca 500 000
          </note>
          <note>
            kvinnor beräknas omfattas enbart i Västeuropa. Med falska löften
            om arbete i väst luras de över och tvingas sedan att tillhandahålla
            sexuella tjänster under slavliknande förhållanden.
          </note>
          <note>
            Sverige måste i alla sammanhang, såväl nationellt som internationellt,
            verka för att stoppa denna slavhandel med kvinnor och barn. Vi
            ska gärna ha frihandel över gränserna, men absolut inte med kvinnor
            och barn. Här behövs ett fördjupat och effektivt samarbete mellan
            polis och tullmyndigheter över gränserna.
          </note>
          <note>
            Skolan bör spela en aktiv roll i kampen mot det ökade språkvåldet,
            som är en inkörsport till en snedvriden kvinno- och manssyn. För
            några år sedan startade vi Centerkvinnor en kampanj mot språkvåldet
            i skolan. Den idén har övertagits av andra och blivit etablerad,
            och det känns bra. Det viktiga är att vi får till stånd en dialog
            mellan tjejer och killar och synliggör deras olika beteenden för
            att öka förståelsen dem emellan. En bra skola handlar inte bara
            om behöriga lärare, bra lokaler och böcker. Alla elever har också
            rätt till en skoltid utan mobbning och sexuella trakasserier.
          </note>
          <note>
            Under många år har brottsoffrets ställning varit mycket svag.
            Chockerande rapporter i medierna om hur brottsoffren har hanterats
            får mig som beslutsfattare att skämmas. Ett land med en lagstiftning
            som gör att offret får betala pengar till gärningsmannen har tappat
            bort rättesnöret. För mig är det offret som skadats som ska ha
            ersättning och inte gärningsmannen. Därför väntar vi med otålighet
            på den proposition som ska föreslå bättre stöd för och bemötande
            av brottsoffren hos både polis och åklagare och inom sjukvården.
          </note>
          <note>
            Jag vill avsluta med att ge ett svar till en socialdemokratisk
            representant. Jag tror att hon heter Ann-
          </note>
          <note>
            Marie Fagerström. Hon frågade tidigare hur Centern ska finansiera
            sitt förslag att inte lägga ned tingsrätterna. På den frågan kan
            jag svara att vi har protesterat mot handläggningen, dvs. att
            regeringen ska avgöra frågan om avveckling av tingsrätterna. Det
            är det vi protesterar mot - att vi inte får vara med och besluta
            utan att det är en regeringsfråga. Som förslaget är framställt
            kan vi i riksdagen nämligen inte påverka detta. Av den anledningen
            finns det heller inga pengar i budgeten för att finansiera det.
          </note>
          <note type="speaker">
            Anf. 171 MORGAN JOHANSSON (s) replik:
          </note>
          <note>
            Fru talman! Jag vill ta tillfället i akt att säga någonting om
            de saker som Viviann Gerdin tog upp.
          </note>
          <note>
            Den ena frågan handlade om elbojan. Vi vet att den tekniska utredningen
            är gjord när det gäller just det förslag som Viviann tar upp,
            men den juridiska översynen är kvar. Den ingår i översynspaketet.
          </note>
          <note>
            Man tittar förutom på frågan om elboja på möjligheterna att utvidga
            besöksförbudet till att gälla större områden än vad det gör i
            dag. Vi ser över straffskalorna, och vi tittar också på frågan
            om hur man ska kunna avvisa en aggressiv man från hans och kvinnans
            gemensamma bostad.
          </note>
          <note>
            Den utredningen kommer att vara färdig i maj.
          </note>
          <note>
            Sedan ska vi se hur det klarar sig över midsommar, och sedan
            blir det förslag vad det gäller detta.
          </note>
          <note type="speaker">
            Anf. 172 VIVIANN GERDIN (c) replik:
          </note>
          <note>
            Fru talman! Jag vet att man tittar på frågan. Det har vi också
            hört tidigare. Vi har haft ert motionsförslag i drygt ett år.
            Vi återkommer till det. Vi tycker att denna utökning verkar vara
            en bra lösning, så det är bra om man har för avsikt att göra så.
          </note>
          <note>
            Man använder i dag elektronisk fotboja när man prövar om någon
            kan lämna ett fängelse. Om en man har misshandlat sin kvinna och
            är dömd för det tycker vi att man bör kunna använda elektronisk
            fotboja också i det sammanhanget, eftersom det fungerar i andra
            sammanhang.
          </note>
          <note type="speaker">
            Anf. 173 MORGAN JOHANSSON (s) replik:
          </note>
          <note>
            Fru talman! Problemet är att vi har haft trassel med regeringsformen.
            Det finns en paragraf - 2 kap.
          </note>
          <note>
            8 § - som säger att man ska få lov att röra sig fritt inom riket.
            Vi vill inte gärna lägga fram förslag om försökslagstiftning som
            kan strida mot regeringsformen.
          </note>
          <note>
            Vi får se om man kan komma fram ändå vid sidan om detta och lösa
            den frågan. Vi hoppas att utredningen ska bli färdig i vår.
          </note>
          <note type="speaker">
            Anf. 174 VIVIANN GERDIN (c) replik:
          </note>
          <note>
            Fru talman! Det tycker jag låter bra. Vi inväntar med spänning
            det förslag som ni kommer fram till. Vi kommer att fortsätta att
            driva denna fråga; det är helt klart. Vi avvaktar, så får vi se
            hur förslaget blir.
          </note>
          <note type="speaker">
            Anf. 175 GÖRAN NORLANDER (s):
          </note>
          <note>
            Fru talman! Även jag ska försöka att korta ned anförandet lite
            grann. Detta är den tredje debatt som jag som riksdagsledamot
            har nöjet att avnjuta, fast det många gånger kan kännas lite plågsamt
            att så många timmar lyssna på repriser.
          </note>
          <note>
            En sak som har förvånat mig under dessa år är att det som beskrivs
            är så storstadsorienterat. Det är precis som om allting fungerar
            exakt likadant i hela landet.
          </note>
          <note>
            Jag är en av de få i utskottet som kommer från
          </note>
          <note>
            Norrland. Jag kommer ifrån ett län som tappar väldigt mycket
            befolkning. Vi har under 90-talet tappat över
          </note>
          <note>
            11 000 innevånare i mitt län, och det är naturligtvis väldigt
            beklagligt. Vi gör allt vi kan för att försöka vända denna trend,
            men hittills har vi inte haft speciellt stor framgång.
          </note>
          <note>
            Jag är också förvånad över att den bild som målas upp av polisens
            arbete, av kriminalvårdens arbete och av alla som över huvud taget
            arbetar inom rättsväsendet är så negativ. Det är bara problem
            man tar upp.
          </note>
          <note>
            Det är trots allt så att det utförs väldigt mycket fint arbete
            av våra anställda runtom i landet. Jag tror att det skulle vara
            glädjande för dem att någon gång också få ett erkännande för det
            fina arbete som de utför.
          </note>
          <note>
            Jag tycker också att vi som riksdagsledamöter har ett ansvar,
            därför att de signaler som vi sänder ut måste naturligtvis också
            uppfattas ute bland våra anställda. Att alltid få höra negativa
            saker kan inte vara speciellt stimulerande när det gäller det
            arbete man utför.
          </note>
          <note>
            Som jag sade kommer jag från ett län som tappar väldigt mycket
            befolkning. Just nu har Domstolsverket presenterat en utredning
            som handlar om Ångermanlands landskap, där man överväger att förändra
            tingsrätternas organisation.
          </note>
          <note>
            Jag måste spontant säga så här: Hur ont det än gör att konstatera
            att vi kanske kommer att få någon tingsrätt nedlagd måste vi se
            verkligheten som den är.
          </note>
          <note>
            Man kan inte bedriva en verksamhet på orter där man tappar befolkning,
            inte har tillräckligt många mål som underlag, osv. Dessutom har
            domstolen en enda domare anställd. Även vi som bor i glesbygd
            och i avfolkningsorter har ju rätt att kräva av Svea rike att
            bli behandlade på ett någorlunda rättssäkert sätt.
          </note>
          <note>
            Med det, fru talman, vill jag säga att jag känner att jag mår
            lite illa över att Centern och kd så ansvarslöst har reserverat
            sig och sagt att inga förändringar alls ska göras av tingsrätterna.
          </note>
          <note>
            Det tycker jag inte är att ta ansvar. Vi har en verklighet som
            vi måste rätta oss efter. Vi har också ett ekonomiskt ansvar för
            verksamheten.
          </note>
          <note>
            Med det, fru talman, vill jag tacka för mig och önska talmannen
            och kammarens personal en välbehövlig vila. Tack för ordet!
          </note>
          <note type="speaker">
            Anf. 176 VIVIANN GERDIN (c):
          </note>
          <note>
            Fru talman! Till Göran Norlander vill jag svara att vi är här
            för att diskutera och debattera det som vi inte finner att vi
            är nöjda med. Man ger väl alldeles fel bild om man bara står och
            talar om det som är bra och utelämnar det som det finns brister
            i. Verkligheten är ju väldigt tuff för många människor. Det tror
            jag också att Göran Norlander håller med mig om. Vi kan se att
            polisen inte hinner med och att det är långa handläggningstider
            inom hela domstolsväsendet och även inom polisen.
          </note>
          <note>
            I glesbygden finns det ju ett särskilt problem. Jag har i många
            år bott i en verklig glesbygd uppe i norra
          </note>
          <note>
            Värmland. Där hade vi inte tillgång till polis över huvud taget.
            Där har faktiskt människorna slutat att ringa polisen. Så i statistiken
            över brott kan man se att antalet brott har sjunkit.
          </note>
          <note>
            Jag återkommer än en gång till tingsrättsorganisationen. Vi skriver
            i vår motion att vi vill ta ansvar. Vi vill vara med i den här
            organisationen, men vad vi protesterar mot är ju att regeringen
            ska besluta över det här och att det inte är en riksdagsfråga.
            Man får ju skilja på det här. Vi protesterar mot hur man handlägger
            den här frågan. Vi blir betecknade som ansvariga, men i den här
            frågan har vi inget inflytande alls.
          </note>
          <note type="speaker">
            Anf. 177 GÖRAN NORLANDER (s):
          </note>
          <note>
            Fru talman! Domstolarna och vem som beslutar över dem har ju
            debatterats här vid ett flertal tillfällen tidigare i kväll.
          </note>
          <note>
            Men Vivann Gerdin har totalt missuppfattat mig eller lyssnat
            väldigt dåligt på vad jag sade. Det är precis de signaler som
            Viviann Gerdin just nu sände ut här som jag tycker är felaktiga.
            Att komma och påstå att det inte är någon mening att ringa till
            polisen för att det inte finns några poliser som kommer tycker
            jag är fel signal. Vi vet att det finns brister på många orter
            men att bara ta fram den negativa bilden är fel.
          </note>
          <note>
            Det finns trots allt över 16 000 polismän som gör ett väldigt
            fint arbete i vårt land.
          </note>
          <note type="speaker">
            Anf. 178 VIVIANN GERDIN (c):
          </note>
          <note>
            Fru talman! Göran Norlander! Då vill jag lite närmare beskriva
            hur det förhåller sig.
          </note>
          <note>
            Norra Värmlands polisdistrikt sträcker sig över ungefär 40 %
            av hela Värmlands län. Och till närmaste polis från norra delen
            är det ungefär 15 mil.
          </note>
          <note>
            Dessutom finns det inte så många poliser att tillgå i det området
            - det har varit vakanta tjänster. Om ett brott sker mitt i natten
            och den polis som finns tillgänglig är upptagen kommer det alltså
            ingen polis.
          </note>
          <note>
            Och när det har varit så några gånger reagerar människorna uppe
            i norra Klarälvdalen med att tycka att det inte är någon idé att
            ringa.
          </note>
          <note>
            Jag har själv inte varit utsatt för brott. Jag tillhör lyckligtvis
            inte den skaran, men andra upplever det så här och förmedlar det
            till mig. Och jag måste ju lyssna på vad de säger. Jag försöker
            också framföra det och göra någonting åt det.
          </note>
          <note type="speaker">
            Anf. 179 GÖRAN NORLANDER (s):
          </note>
          <note>
            Fru talman! Jag kan inte uttala mig om det där speciella exemplet
            från Värmland. Men jag kan ju då berätta en solskenshistoria.
          </note>
          <note>
            För ungefär en månad sedan besökte jag polismyndigheten i Kramfors
            kommun. Där fick jag ett exempel som talar om motsatsen. Kramfors
            och Sollefteå kommuner har inte haft en polispatrull nattetid
            tidigare. Genom att de båda närpolisområdena samarbetar har man
            i dag två patruller som hjälps åt i de två kommunerna. Det tycker
            jag också är en bild som är värd att visa här. Sedan ska vi inte
            förneka att det finns problem.
          </note>
          <note>
            Med detta önskar jag än en gång talmannen och personalen god
            natt.
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 6 december.)
          </note>
          <note>
            13 § Bordläggning
          </note>
          <note>
            Anmäldes och bordlades
          </note>
          <note>
            Miljö- och jordbruksutskottets betänkanden
          </note>
          <note>
            2000/01:MJU1 Utgiftsområde 20 Allmän miljö- och naturvård
          </note>
          <note>
            2000/01:MJU2 Utgiftsområde 23 Jord- och skogsbruk, fiske med
            anslutande näringar
          </note>
          <note>
            Bostadsutskottets betänkanden
          </note>
          <note>
            2000/01:BoU1 Utgiftsområde 18 Samhällsplanering, bostadsförsörjning
            och byggande
          </note>
          <note>
            2000/01:BoU2 Bostadsförsörjningsfrågor m.m.
          </note>
          <note>
            14 § Anmälan om interpellationer
          </note>
          <note>
            Anmäldes att följande interpellationer framställts
          </note>
          <note>
            den 5 december
          </note>
          <note>
            2000/01:167 av Anders Ygeman (s) till utrikesminister Anna Lindh
          </note>
          <note>
            Vitryssland
          </note>
          <note>
            2000/01:168 av Cristina Husmark Pehrsson (m) till finansminister
            Bosse Ringholm
          </note>
          <note>
            Finansieringen av äldreomsorgen
          </note>
          <note>
            Interpellationerna redovisas i bilaga som fogas till riksdagens
            snabbprotokoll tisdagen den 12 december.
          </note>
          <note>
            15 § Anmälan om frågor för skriftliga svar
          </note>
          <note>
            Anmäldes att följande frågor för skriftliga svar framställts
          </note>
          <note>
            den 4 december
          </note>
          <note>
            2000/01:333 av Desirée Pethrus Engström (kd) till statsrådet
            Ingela Thalén
          </note>
          <note>
            Rehabiliteringsresurser
          </note>
          <note>
            2000/01:334 av Desirée Pethrus Engström (kd) till socialminister
            Lars Engqvist
          </note>
          <note>
            Migrän
          </note>
          <note>
            2000/01:336 av Marianne Andersson (c) till näringsminister Björn
            Rosengren
          </note>
          <note>
            Solenergi
          </note>
          <note>
            2000/01:337 av Sofia Jonsson (c) till utbildningsminister Thomas
            Östros
          </note>
          <note>
            Stärka servicen till studenterna
          </note>
          <note>
            2000/01:338 av Chatrine Pålsson (kd) till socialminister Lars
            Engqvist
          </note>
          <note>
            Barnpsykiatriutredningen
          </note>
          <note>
            2000/01:339 av Inga Berggren (m) till näringsminister Björn Rosengren
          </note>
          <note>
            Småföretagens representationsregler
          </note>
          <note>
            2000/01:340 av Inga Berggren (m) till näringsminister Björn Rosengren
          </note>
          <note>
            Diskriminerande regler mot familjens barn i fåmansföretag
          </note>
          <note>
            2000/01:341 av Agne Hansson (c) till miljöminister
          </note>
          <note>
            Kjell Larsson
          </note>
          <note>
            Sjöfartens miljöpåverkan
          </note>
          <note>
            2000/01:342 av Sten Tolgfors (m) till statsrådet Ingegerd Wärnersson
          </note>
          <note>
            Mobbning
          </note>
          <note>
            2000/01:343 av Marietta de Pourbaix-Lundin (m) till näringsminister
            Björn Rosengren
          </note>
          <note>
            Infrastrukturpropositionen
          </note>
          <note>
            2000/01:344 av Marietta de Pourbaix-Lundin (m) till näringsminister
            Björn Rosengren
          </note>
          <note>
            Transsportfrågor i Stockholmsregionen
          </note>
          <note>
            2000/01:335 av Marianne Andersson (c) till statsrådet Mona Sahlin
          </note>
          <note>
            Elöverkänslighet
          </note>
          <note>
            den 5 december
          </note>
          <note>
            2000/01:345 av Krister Örnfjäder (s) till miljöminister Kjell
            Larsson
          </note>
          <note>
            Forskning om skador på ek
          </note>
          <note>
            2000/01:346 av andre vice talman Eva Zetterberg (v)
          </note>
          <note>
            till socialminister Lars Engqvist
          </note>
          <note>
            Gratisfester med alkohol och cigaretter till ungdomar
          </note>
          <note>
            2000/01:347 av Carlinge Wisberg (v) till socialminister Lars
            Engqvist
          </note>
          <note>
            Ministrarnas läkemedelsförmåner
          </note>
          <note>
            2000/01:348 av andre vice talman Eva Zetterberg (v)
          </note>
          <note>
            till kulturminister Marita Ulvskog
          </note>
          <note>
            Nobelmuseum
          </note>
          <note>
            2000/01:349 av Birger Schlaug (mp) till utbildningsminister Thomas
            Östros
          </note>
          <note>
            Utbildning av operatörer och tekniker
          </note>
          <note>
            2000/01:350 av Margareta Cederfelt (m) till statsrådet Lars-Erik
            Lövdén
          </note>
          <note>
            Skatt på resor i tjänsten
          </note>
          <note>
            2000/01:351 av Margareta Viklund (kd) till utrikesminister Anna
            Lindh
          </note>
          <note>
            Rättssystemet i Kosovo
          </note>
          <note>
            2000/01:352 av Margareta Viklund (kd) till försvarsminister Björn
            von Sydow
          </note>
          <note>
            Sextrakasserier
          </note>
          <note>
            Frågorna redovisas i bilaga som fogas till riksdagens snabbprotokoll
            tisdagen den 12 december.
          </note>
          <note>
            16 § Anmälan om skriftliga svar på frågor
          </note>
          <note>
            Anmäldes att skriftliga svar på följande frågor inkommit
          </note>
          <note>
            den 5 december
          </note>
          <note>
            2000/01:281 av Gunnar Axén (m) till finansminister
          </note>
          <note>
            Bosse Ringholm
          </note>
          <note>
            Lotterilagstiftningen
          </note>
          <note>
            2000/01:299 av Berit Adolfsson (m) till socialminister
          </note>
          <note>
            Lars Engqvist
          </note>
          <note>
            Distribution av läkemedel
          </note>
          <note>
            2000/01:308 av Margareta Cederfelt (m) till näringsminister Björn
            Rosengren
          </note>
          <note>
            Vin &amp; Sprit AB
          </note>
          <note>
            2000/01:311 av Marina Pettersson (s) till statsrådet
          </note>
          <note>
            Ingela Thalén
          </note>
          <note>
            Bilstöd för handikappade
          </note>
          <note>
            Svaren redovisas i bilaga som fogas till riksdagens snabbprotokoll
            tisdagen den 12 december.
          </note>
          <note>
            17 § Kammaren åtskildes kl. 23.04.
          </note>
          <note>
            Förhandlingarna leddes av talmannen från sammanträdets början
            t.o.m. 12 §
          </note>
          <note>
            anf. 20 (delvis), av andre vice talmannen därefter t.o.m. anf.
            37 (delvis), av tredje vice talmannen därefter t.o.m. anf. 127
            (delvis), av andre vice talmannen därefter t.o.m. anf. 162 (delvis)
            och av talmannen därefter till sammanträdets slut.
          </note>
        </div>
      </body>
    </text>
  </TEI>
</teiCorpus>
